<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Délvirágok; Oceánia by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Délvirágok; Oceánia, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Délvirágok; Oceánia

Author: Mór Jókai

Release Date: February 8, 2018 [EBook #56525]

Language: Hungarian

Character set encoding: UTF-8

*** START OF THIS PROJECT GUTENBERG EBOOK DÉLVIRÁGOK; OCEÁNIA ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_291">291</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=zOhkAAAAMAAJ">http://books.google.com/books?id=zOhkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XX. KÖTET</span></p>
<p class="center"><span class="caption">DÉLVIRÁGOK *
OCEÁNIA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<h1>DÉLVIRÁGOK</h1>
<p>&nbsp;</p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>AZ UTOLSÓ TENGERISTEN.</h2>
<p>Mikor még II. Constans uralkodott Sicilián, Krisztus után
hatszázhatvanhárom évvel, az egész háromszög népe valami keveréke
volt keresztyénnek és pogánynak. A régi pogány hitregék megmaradtak
emlékében, s ha a vad Læstrygonok utóda imádságait mondta
védszentjéhez, hátát egy omladozó pogány templomnak vetve, eszébe
jutottak a homályos mesék azon csodás istenekről, kiket az új
Messiás elűzött az égből és földről.</p>
<p>A délnyugoti parton áll az óriási Taormina előhegy, messze
benyulva a tengerbe, mely viharos éjszakákon harsogva csapkod fel
reá. Alakja mintegy vulkáné, körülötte szakadékos sziklás
hegycsoportozat, melynek sivár tekintetét sehol sem enyhíti egy
közbe épített emberi lak. Az évenkinti iszonyatos földrengések
egész hegyeket szakítanak olykor egymásra, vagy a földalatti ár
indítja meg a sziklákat, s egész havakig látszik lassú haladásuk, a
mint odább csúsznak a rajtuk levő erdőkkel, mezőkkel együtt, majd a
legtermékenyebb mezőkön fakad fel véletlenül egy-egy iszapos
forrás, s mocsárral borítja el az egész vidéket, majd ismét egész
erdők égnek el ismeretlen tűz által gyujtogatva, majd roppant
repedések támadnak a sziklák közepén, mikből jéghideg szél fuvall
elő, bömbölő üvöltéssel. Az emberek nem örömest telepednek meg ily
vidéken, hol a föld még mindig élet jelenségeit adja.</p>
<p>Maga a Taormina a legbujább növényzettel van ellepve. Az olasz
éghajlat bokrai, fái, a szentjános-kenyér, a gyapotfa, a törpe
pálma, az olajfa lepik el sziklás oldalait, <span class=
"pagenum"><a name="Page_2" id="Page_2">-2-</a></span>
összegubanczolva óriási folyondár, myrtusz és babérbozótokkal.</p>
<p>A hegy nyugoti oldalán, egy meredek sziklaemelvényen, melynek
lábát közvetlenül a tenger locsolja, áll egy omladozó templom. Egy
kerek márvány épület, köröskörül jóniai oszlopokkal. A kúptető már
beomlott, a falak töredékén sárgulnak a kövi-rózsák; a küszöbön
nagyszerű aloe nőtt fel vastag, kékzománczú fogas leveleivel; benn
a templomban a heverő kövek között egy talapjáról ledőlt szobor
látszik, mely egy kigyófarkakon végződő férfit ábrázol, meglánczolt
kezekkel. Ez volt Proteus.</p>
<p>Körül a repedezett falakon még látszanak a domborművek, melyek
az alakváltoztató pogány isten csodáit mutogaták, majd kigyó, majd
tigris, majd fa, majd folyam, majd repülő madár alakjai látszanak
kiemelve, melyeket mind ugyanazon láncz bilincselt a földhöz, mely
az emberalak kezeire volt kötve.</p>
<p>A mythos szerint Proteus csak akkor mondott jövendőt, ha kezeit
a földhöz lánczolák.</p>
<p>A fanumtól nyolcz széles kőlépcső vezet a meredek széleig,
melynek szédítő magasából messze ellátni a tengerre, a sík
láthatárra, melyen alig-alig tünik föl valaha egyes fehér vitorla,
mint valami fehér sirály, a hosszú zátonyok itt-ott kifehérlenek a
zöld hullámok közül, s a kopár szakadékos parti sziklák között
apály idején megjelennek a csodás tengernövények, mik a mély tenger
fenekén vertek gyökeret, a növényállatok, mozgó élő ágaikkal, az
óriási polypok, mik hosszú karjaikkal a víz szinén tétováznak élő
préda után lesve, s a látogatatlan partokon a sötétzöld
kálmosberkek alatt, hol a ragyogó homokban szivárványszinű csigák
közt hevernek a parthoz vágott hajók deszkadarabjai, ott ülnek
viharos éjszakák előestéin a vészmadarak, a fekete hojszák, hosszú
sorban, berzengetett tollaikat rázva, s kiabálva a közelgő szelek
elé, s oda jönnek ki napfényes délutánokon, a zöldhéjú
tekenősbékák, hinárlepte hátaikkal, tojásaikat a meleg homokba
kaparni. <span class="pagenum"><a name="Page_3" id=
"Page_3">-3-</a></span></p>
<p>Hojszák és tekenősbékák most, egykor tengeristenek látogatták e
magános partokat; mikor még a Nereidák kora le nem járt, ide
szálltak ki csigahéj csónakaikból Peleus aranyhajú leányai, hófehér
testöket bámultatva a napvilággal, s a vesztükre ide tévedt
halandók szemeivel, itt kötött ki halfarkú paripáival a vizek
királyistene, Neptun, itt dalolta csábénekeit a syrén, hosszú
aranyhaját piros korálokkal fésülve, itt fútt csigakürtjébe Triton,
a tengerszellemek hirnöke, s itt sírták könyeiket a patakok
nymphái, epedő nefelejts-szemekkel leskelődve a sás-liliomok
levelei közül a szép ifju halandók után. És végre itt e templomban
adá rejtélyes feleleteit a jóslatra felszólított Sybilla, háromlábú
réz széken ülve.</p>
<p>Mind e regényes alakjait a mesevilágnak száműzte a lét sorából a
komoly utókor. Az emberi ész meg akarta tudni a csodák okait, s
mindent fölfedezett, a mit oly sokáig a rejtély nimbusa vett körül.
A doradok danáját nem tartja többé senki syren-zenének; a delphinek
nem hordják hátaikon az embereket többé, mióta a gőzhajók föl
vannak találva, ott hevernek a csigák, a korallok, ott virulnak a
liliomok, a nefelejtsek; a syrenek, a nymphák, a hamadryadok nem
jönnek el értük, nem szállnak ki a partokra többé; a fregáttok és
gőzhajók mindenünnen elhajtották a tengeri isteneket.</p>
<p>De a Taormina környéke azért még mindig a régi, embernek nem
való vadon. A zátonyok és szirtek miatt messze kikerüli minden
vizen utazó, s a szárazföld felől visszariasztják azt a volkános
szakadékok.</p>
<p>Második Constans idejében hetedik százada volt már a mythoszi
világ elenyésztének, s a sziget lakosai, kiket az új vallás ereje
nem ért oly közvetlenül, még mindig félve kerülték Taormina
bérczeit, mintha óvakodnának zavarni az oda gyülekező fényes
csoportokat, s csak néha akadt merészebb kalandor, ki az elhagyott
berkeket meg merte gázolni, többnyire egyedül, titokban keresvén
föl Proteus templomát, hol egykor a Pythonissák jövendőt szoktak
mondani. <span class="pagenum"><a name="Page_4" id=
"Page_4">-4-</a></span></p>
<p>A fánum régóta elhagyatva állt már, a borzadálylyal belépő nem
láta benne senkit. Itt-amott lehete csak észrevenni tán egy zöld
kigyó húzódozó farkát, mely a közelgő léptek elől búva, a
kőhasadékok között eltünt.</p>
<p>De lent a part közelében állt egy nyomorult kis viskó, a
leomlott templom köveiből összerakva, melyben egy magános nő
lakott, a kiről azt tartá a világ, hogy a jövendőket látja, mert a
Proteus pythonissáinak utóda, kik vallásuk elromlása után is ott
maradtak az elhagyott berekben, ivadékról-ivadékra adva a bűvészet
titkait, mik a köznép előtt magasra emelték őket, s nem egyszer
fölkeresve a babonás hivők által.</p>
<p>A legutolsó volt közöttük, kiről a rege emlékezik, Tritanhéla. A
mese azt tartá felőlük, miszerint férfit soha nem ismerve szülték
gyermekeiket, valami virág erejétől téve termékenynyé, mely Juno
mythoszából maradt hagyományul, s egyetlen gyermekük rendesen leány
volt, annak a gyermeke ismét leány s így származott alá egyesével a
természetkívüli ivadék, míg végre Tritanhélának fia született, s
eként vége szakadt a további nemzedéknek.</p>
<p>A nép rendkívüli ismereteket tulajdonított e lénynek, miből a
mesés részt elhagyva, csupán azokat mondom el, miket mai világban
is meg lehet hallani. Bizonyos szerek által, miket hetekig tartó
bőjtölés után bevett, úgy el tudta magát altatni, hogy halottkint
el lehete temetni, s ha azután a határozott időre ismét fölásták a
sírból, újra magához tért, fölébredett és el kezde jövendölni.
Gyakran kiállt a tengerpartra, s valami zúgó, dongó danát énekelve,
oda csalta magához a delphineket, mik kiuszkáltak elé a partra, ott
holmi bogyókat szórt nekik, s e vadállatok, mint megszelidített
házi barmok, látszottak hivását megismerni. Az erdőkből,
barlangokból elődalolta a kigyókat, sündisznókat, s azok fejüket
föltartva kisérgették egész kunyhójáig, a hol enni adott nekik.
Zivataros éjszakákon a legnagyobb viharokban könnyű csónakára ülve
a tengerre ereszkedett; menekvő hajósok sokszor látták őt
<span class="pagenum"><a name="Page_5" id="Page_5">-5-</a></span>
nyugodtan uszkálni a sziklák és örvények között, vészmadaraktól
körül repkedve, s olyankor mintha beszélt volna valakivel.</p>
<p>Midőn gyermeke születék s meglátta, hogy fiu, iszonyú dühbe jött
s meg akarta azt fojtani. Belenyomta fejével egy vízzel tölt
medenczébe s ott tartotta sok ideig, míg azt hivé, hogy az már
megfúlt. S ime midőn kiemelte azt a vízből, a gyermek még folyvást
élt.</p>
<p>Újra lenyomta azt a vízbe, sok ideig lemerítve tartá, a csecsemő
folyvást mozgott, kapálózott a vízben, a szemeit sem hunyta le
benne, hanem a mint a száján beszívta a vizet, az orrán ismét
visszafútta.</p>
<p>Tritanhéla elcsudálkozva ragadta ki a gyermeket a vízből s maga
mellé helyezve azt, megdöbbent borzadálylyal tekinte rá.</p>
<p>De a gyermek most már sírva, kiáltozva eviczkélt, kapálózott, s
addig csúszott-mászott, míg ismét a medencze szélére jutva, nagy
örömmel veté bele magát, s kaczagva, viczkándozva lubiczkolt a
vízben, egészen otthon érezve benne magát, s csak olykor ütve föl
fejét egyet lélekzeni.</p>
<p>Tritanhéla elborzadva tekinte csodaszülöttére s reszketni kezde
tulajdon gyermekétől.</p>
<p>Érzé, hogy ez nem abból a fajból való, melyből ő, nem azon
légkör lakója, melyé a többi emberek.</p>
<p>A gyermek születése perczétől fogva a tengert választá elemének.
Anyja elnevezte őt Colan-nak, később e névről messze ismeretes
lőn.</p>
<p>Szüntelen a tengerben lakott, ruhát nem tűrhetett magán, s ha
olykor meglátogatta anyját, nem tudott sokáig maradni a szárazon, a
lég fojtani látszott, epedett, nehezen lehelt, s ismét
visszaszökött a habok közé, ott játszott napos időben a
delphinekkel, viharban elbújt a korallok közé s tarka gyöngyházakat
hordott föl a tenger fenekéről anyja számára, ki őt beszélni
tanítá; de Colan csak kevés szót tudott kimondani, bár mindent
megértett, s beszéde valami ügyetlen állatias hangokkal volt
keverve, hanem <span class="pagenum"><a name="Page_6" id=
"Page_6">-6-</a></span> ha olykor kiült sütkörézni a kopasz fekete
sziklákra, s magában elmerengve, elkezde csöndesen dúdolni, akkor
annyi bűbáj, annyi sajátszerű édesség hangzott töredezett
danáiban.</p>
<p>A fiu évről-évre jobban kezde szokni a nem emberek számára
teremtett elemhez, mindig ritkábban tért vissza anyja kunyhójához,
végre egészen elmaradt, s Tritanhéla hosszú, hosszú évekig nem
látta többé fiát.</p>
<p>A nő megvénült, elaggott, érzé, hogy nem soká meghal, s
nyugtalanítá azon eszme, hogy mindazon rejtelem, melyet elődei
ezredévről-ezredévre gyűjtögettek a világ előtt ismeretlen
bűvészeteül, vele együtt mind elvesszen, a nélkül, hogy azt fia
örökölné.</p>
<p>Ez aggodalommal kiment egy délután a tengerpartra Tritanhéla, s
szokott bűvös dúdolásait elkezdve, várta, hogy megjelenjenek a
tengeri állatok, miket magához szoktatott. S a mint ott dalolna,
körüle gyűjtve a hullámok lakóit, ime a habok közül egy férfi
alakja merül föl s lábai elé úszik.</p>
<p>Colán volt az, ki a többi tengeri lakókként kényszerült a
parthoz jőni a bűvös danára s nem látszott anyjára ismerni
többé.</p>
<p>Elvadult arczán sem volt semmi emberi. Haja hosszan lenőtt
nyakára, orra kitágult és szája összehúzódott. Szemei gömbölyűre
voltak nyilva, a szempilla soha sem csukódott le rájok, s egész
testét valami kemény kéreg lepte el, ujjai közt úszóhártya formára
nőtt fel a bőr.</p>
<p>Tritanhéla ráismert a tengerszörnyre, s azzal kábító bogyókat
hintett a víz szinére, melyet a halak mohón kapkodtak el; legtöbbet
megevett Colán, két kézzel kapkodva a maszlagos eledelt, melynek
megevése után a megbódult halak hanyatt fordulva jöttek fel a víz
szinére, maga Colán is elnyult az iszapban ittasan.</p>
<p>Ekkor Tritanhéla ölébe vette fiát s kunyhójába vivé, testét
elkezdé borszeszszel dörzsölni, mire Colán lassankint föleszmélt, s
a mint magához tért, epedve kezde széttekinteni, <span class=
"pagenum"><a name="Page_7" id="Page_7">-7-</a></span> mintha vizet
keresne szomja eloltására. Tritanhéla borszeszt adott neki egy
palaczkban, Colán mohón megitta azt, úgy látszott, mintha jól esett
volna neki. Attól azután lerészegült s ittason elkezde dalolni, a
dalból emberi hangok hallatszottak elő; tántorgott, eldűlt,
Tritanhéla ölébe vette fejét, s elkezdé hosszú haját fésülgetni. A
szörny halforma merev szemei mozogni kezdtek, szempillája
megmozdult s lassan lecsukódott szemeire, Colán anyja ölében
elaludt.</p>
<p>Tritanhéla ezentúl szüntelen erőlködött fiát újra emberré
változtatni. Testét bekente balzsamokkal, miáltal arról lassankint
lehullt a szokatlan kéreg. Inni csak bort és borszeszt adott neki,
mi szunnyadó lelkét újra felkölté, a szörny lassankint emberré
változott, s hogy a bezárt kunyhóból, melyet átlépnie nem volt
szabad, a tengert nem láthatá, mindinkább elhagyá szokatlan
ösztöne. Ismét megtanult beszélni, kezeit, lábait emberi módon
használni. Kezdének benne a szellem tehetségei mutatkozni. Tudott
emlékezni rövid időre, megismerte anyját, kaczagott ha örült, s
tudott sírni, ha valami boszantá, ha valamit kapott, megköszönte.
Majdan kezde kiváncsi, tudnivágyó lenni, kérdezősködött
egyről-másról, magára engedte adni a ruhát, sőt tetszett neki a
csattos öltöny. A borszesz mindig jobban kezdé visszatéríteni
állatiságából, szüntelen izgatottságban tartva idegeit, Tritanhéla
mestersége legnagyobb csodáját követé el, midőn a lelket
visszavarázsolta fiába, mikor az már csaknem állattá fajult el, s
alig különbözött a fókáktól, mikkel együtt nőtt fel.</p>
<p>A pythonissa fáradatlan kitartása annyira vitte már Colánt, hogy
az elkezde olvasni, s hosszú idők óta kihült elméje ismét annyira
átmelegült, hogy a leirt dolgokat képes lőn maga elé képzelni s
gyönyörét találni azon titkos beszédekben, miket anyjától
hallott.</p>
<p>Tritanhéla elkezdé fiát beavatni bűvészete rejtélyeibe, midőn
egy napon alabárdos lovagok üték be kunyhója ajtaját, hová fiával
együtt elzárkózott, s a kunyhó ajtaján <span class=
"pagenum"><a name="Page_8" id="Page_8">-8-</a></span> kívül megálló
parancsnok fenyegető hangon, de félelmes arczczal kérdé a
jósnőtől:</p>
<p>Te vagy a taorminai boszorkány?</p>
<p>Én vagyok, felelt Tritanhéla büszkén.</p>
<p>A lovagok minden további kérdezősködés nélkül megkötözték a
jósnőt, Colánt mellé bilincselék, s mindkettőt lófarkra kötve
elhurczolák Panormusba.</p>
<p>Constans király épen akkor vérinquisitiót tartott a szigeten
elhatalmasodott bűvészek és boszorkányok fölött; az istenitéletek
tömérdek népet gyűjtöttek össze a tengerparton, hol zsolozsmák
éneklése s phreneticus hahota közt hányták bele a boszorkányokat a
tengerbe. A melyik elmerült és befúlt a vizbe, az ártatlannak
nyilváníttatott; a melyiket fölvetette a hullám, azt kihalászták, s
rögtön máglyára kötözve megégették.</p>
<p>Idehozták Tritanhélát is fiával együtt.</p>
<p>Colán egy oszlophoz lánczolva nézte a végtelen tengert, melynek
látása újra föléleszté szivében az állati vágyat, lemerülhetni a
hideg habok közé s elbúhatni sötét vízfenékre, játszani a
tengerparton a csigákkal s hintáltatni magát az égig csapkodó
hullámok tetején, mikor zivatar van.</p>
<p>Egyszer anyjára került a sor. Azokat, kiket ő előtte a vízbe
hajigáltak, mind elnyelte a hullám s Colán nem talált rajtok semmi
sajnálni valót. A mint Tritanhélát a víz felé vitték s a jósnő
iszonyattal eltelve vonakodott a hullámoktól, Colán utána kiáltott:
«ne félj a víztől, szállj le a fenekére és fuss alatta».</p>
<p>A következő perczben Tritanhélát belehajíták a magasról a
tengerbe.</p>
<p>A hullám összecsapott fölötte, az emberek feszülten nézték, hogy
fel fog-e bukni.</p>
<p>Néhány percz mulva szélylyel vált a hab, s a felmerülő
Tritanhéla feje előtünt felbomlott hajakkal, elkékült ábrázattal,
összekötött kezei nem engedték úszni, egyedül lábai segélyével
iparkodott magát a víz szinén tartani. <span class=
"pagenum"><a name="Page_9" id="Page_9">-9-</a></span></p>
<p>A népség örömordítva üvöltött, hogy valahára egy boszorkányt
sikerült föltalálnia s Tritánhélát rögtön kifogták a vízből s
vitték egy máglyára s arra felkötözve, meggyujták alatta a
tüzet.</p>
<p>Colán maga is örvendve kiáltozott anyjára, midőn meglátta, hogy
az a vízszinén lebeg, de a mint észrevette, hogy anyját meg akarják
égetni, egyszerre megmerevült lánczai között, szája összecsukódott,
szemei halformára kinyiltak, s úgy nézte holt mereven, mint
kötözték föl anyját a máglyára, mint gyujtják alá a tüzet, hogy
vonaglik a kínzott alak izzó lánczai között, milyen sokáig tudja
kiadni lelkét, s midőn porrá égett, hogy rohan hamvaira a nép, mint
rugdossa azokat szét, hogy szórja a szeleknek és a tengerekbe.</p>
<p>Colán meg volt merevülve. Nem szólt, nem mozdult. Kerekre
fölnyilt szemei elvesztének minden emberi kifejezést, hagyta magát
a csónakba vitetni, melyről a bűvészeket a tengerbe hányták, s
engedé magát bevettetni a tengerbe.</p>
<p>A népség várta sokáig, hogy föl fog-e bukkanni? s miután az nem
merült föl többé a vízszinére, hozták a többieket, a kik még hátra
voltak.</p>
<p class="center">* * *</p>
<p>Néhány év folyt le. – Siciliában nagy volt a zavar. A rettenetes
saracenok jöttek roppant hajóhaddal meghódítani a szigetet. A
chalifa, Al-Hamair győzelmi hire megelőzte jöttét, s Constans
király nem volt képes apró halászbárkáival megvédeni országát
ellene.</p>
<p>Ekkor Panormus lakosaiban fölbuzdult még egyszer a régi görög
vér, eszökbe jutott, mit tudtak tenni a corinthi elődök hazájuk
védelmére, s hirtelen hadihajókká alakítva kereskedő hajóikat,
tengerre szálltak a saracenok ellen.</p>
<p>Előre látható volt, hogy a harczot el fogják veszteni, de Miziz,
a syracusi hajóhad armén vezetője, nagyszerű gondolattól áthatottan
horgonyt vetve a taorminai zátonyok <span class="pagenum"><a name=
"Page_10" id="Page_10">-10-</a></span> és sziklák előtt, oda várta
a saracen hadat, s a mint az egy napon a magas tengeren megjelent,
éjszaka kivonult elébe, azon szándékkal, hogy maga után fogja
csalni a taorminai öbölbe, s ott vele együtt elveszend a sziklák
között.</p>
<p>Constans király ezalatt seregével ott állt a parton, fölszedni a
menekvőket saját hajóhadából, s leöldösni a saracenokéból
megmaradót.</p>
<p>A hosszú ácsorgás megizzasztá a királyt, s míg hadvezére a
saracenok elé vitorlázott, ő maga leszállt a tengerbe számos
kisérőivel fördeni. Alig telt bele néhány percz, midőn a fürdő
király egyszerre elkiáltja magát, hogy valaki megragadta lábát, s
azzal rögtön lerántatik kisérői közepéből.</p>
<p>A mellette lévő búvárok egyszerre utána buktak a víz alá, s
látták, hogy a királyt valami húzza lefelé a több ölnyi magasra
felnőtt hinárba.</p>
<p>A búvárok kezeiket nyújták Constansnak, ki egyet közülök
elkapva, kétségbeesetten kapaszkodott bele; de az ismeretlen
erőszak, mely őt lefelé húzta, ellenállhatlanul rántotta őt le a
sűrű hinár közé, s vele együtt a mentésére sietett búvárt is, kit
Constans görcsös erővel fogott s el nem bocsátott magától; a többi
búvárok, a mint mindkettőt elmerülni látták a hinárban, ijedten
riadtak szélylyel, azt vélve, hogy valami polyp karolta őket át oda
lenn.</p>
<p>Hosszú idő mulva fuldokló küzdéssel jelent meg a vízszinén a
lerántott búvár, egészen kifogyva erejéből, s a mint a csónakba
emelék, Constans még akkor is mindkét kezével és fogaival bele volt
fogózva egyik karjába, holtan, megfulladva. Az ijedt testőrök
kivonták őt a vízből s egyik lábára egy csodás jegyekkel teleirt
szalagot találtak rákötve. Visszaborzadának; az Tritanhéla öve
volt, melyet halála előtt fiának adott át.</p>
<p>A siciliai hajóhad ezalatt megtámadta a saracent, s az első
összecsapásnál, mintha megfutamodnék, egyszerre <span class=
"pagenum"><a name="Page_11" id="Page_11">-11-</a></span>
visszafordult, s minden vitorlát kifeszítve, sietett a taorminai
öböl felé.</p>
<p>Al-Hamair nyomban üldözé elleneit, s nem sokára lehete látni a
nagyszerű vadászatot a tengeren, a mint Miziz hajóhada egy csomóba
tömve, négy annyi ellenhajótól félhold alakú körben üldöztetik az
öböl felé.</p>
<p>Az ég lassankint elborult, a tenger duzzadni kezdett, fekete
felhők fogták el a láthatárt, s nem sokára mennydörgő zivatarral
köszöntött be az éjszaka.</p>
<p>Az irtóztató vihar fölforgatá a tengereket. Mindkét csatázó
hadsereg játékszere lőn a magasabb erőknek, a dühödt szelek verték
a habot a taorminai sziklákhoz, s űzték mindkét hajóhadat a
veszélyes öböl felé.</p>
<p>A syracusi hajósoknak nem lehete már többé menekülniök e
helytől, de ezt nem is akarták, ott volt szándékuk elveszni. Az
ellenség bizonyosan odáig üldözendé őket, s akkor velök együtt
kénytelen leendett a sziklákon elmerülni.</p>
<p>Legelől repült a tajtékzó hullámokon Miziz hajója, mindinkább
közelítve a fekete sziklák felé, melyeken néha keresztülcsapott a
hullám.</p>
<p>S im a villámlobogásnál egy emberalakot vélnek észrevenni a
hajósok, ki úgy látszék magát hintálni a habok tetején, mintha
függő ágyban ülne. Majd kiemelkedék a tengercsoda a habok közül, s
oly hangon, mely a tengervészt túldörgé, kiálta a siciliaiakra:</p>
<p>– Nyomorúak! Panormus és Messina lakói! kik Tritánhéla hamvait a
tengerbe szórtátok: e hamvakból hajóhad támadt ellenetek.
Pusztuljon el országotok.</p>
<p>Iszonyú roppanás felelt átkaira</p>
<p>Az első hajót a sziklához vágta a hullám.</p>
<p>A parton álló siculok kétségbeesett ordítással vevék észre, hogy
míg saját hajóhadaik a zátonyok és sziklák között elmerülnek, a
saracen had egyszerre félbeszakasztja az üldözést, s horgonyt
vetve, megáll a vészes öböl előtt.</p>
<p>Colán, szemközt úszva a zivatarral, hirül adá a saracenoknak
<span class="pagenum"><a name="Page_12" id=
"Page_12">-12-</a></span> a veszélyt, mely hajóikra vár, s még azon
éjjel, a mint a szél fordult, elvezette őket más kikötő felé, mely
egyedül előtte volt ismeretes.</p>
<p>Reggelre virradva a saracenok urak voltak Siciliában.</p>
<p>Ötszáz esztendeig pusztította e naptól kezdve Siciliát e barbar
ellenség.</p>
<p>Colánt még azután is sokszor találták idegen hajósok majd itt,
majd amott, többnyire zivatarban, gyakran a legmagasabb tengeren.
Ha nevéről szólíták, fölült a hajóra, borszeszt kért a hajósoktól,
elmondá nekik, hogy most mely helyen vannak, merre menjenek, hol
őrizkedjenek zátonyoktól, örvényektől, kőszikláktól? ha
hajótöréseket szenvedtek, parthoz vezeté tutajaikat, vagy hírt
adott felőlök, ha elmerültek.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>De ha siciliai hajóval találkozék, azt köröskörül csapongá, mint
valami éhes szörny, éjszakánkint fenyegetőleg támadt elő a
tengerből, kiáltozásaival ijesztgetve a hajósokat, mint rémlő
tengerkisértet, s ha viharban találta őket utól, lehete hallani
ijesztő átkozódásait, a mint a habtorlat tetejéről letekinte a
düledező hajóra, s imáik közé kaczagva kisérte őket, míg el nem
sülyedtek valahol, hogy ott fölkaczaghasson, midőn a hullám
fölöttük lassankint összecsap, s akkor ráüljön a még kiálló
árboczra, s elénekelje azt a bűbájos dalt, melyre Tritanhéla
megtanítá, a figyelő delfineknek; míg az utolsó árboczhegy is a víz
alá merül. <span class="pagenum"><a name="Page_13" id=
"Page_13">-13-</a></span></p>
<h2>KELET KIRÁLYNÉJA.</h2>
<p class="center">(Historiai novella).</p>
<p>Én nem tehetek róla, ha gondolataim mindig visszavisznek
keletre, a honnan támad a fény és minden, a mi fényes, – a honnan
támad a nap is.</p>
<p>Igaz ugyan, hogy illendőbb volna e helyett, hogy azon földről
beszélek, mely bölcsőnk volt, arról beszélnem, mely sírunk lesz! de
mit tehetek én arról, ha álmodni szebb, mint ébren lenni.</p>
<p>Ha olvasni akartok arról, mi ujat talált föl tegnap óta a
divatbölcsek, diplomaták, journalisták és börzeüzérek tudománya?
fordítsatok a túlsó lapra, ott talán megtaláljátok, a mit kerestek:
vezérczikk oraculumokat, becsületes, józan, fekete kabátos
rendszereket, telegraphi mondatokat, örvendetes hireket
tánczvigalmakról, s szomorú tudósításokat vasuti balesetekről,
börze fluctuatiókról és ministerkrisisekről, ott megtudtok mindent
a mi lesz, lehet és a minek úgy kell lenni.</p>
<p>De ha akarjátok tudni azt, a mi volt, a mi elmult, a mi nem lesz
többet, ha meguntátok ezeket a czivilizált utczákat, ezt az
egyszinű, esernyővel járó népet, hallgatni a kávéházak politikáját,
s olvasni bölcs dolgokat, miket a ki irt sem értett, – jőjjetek
velem; én elvezetlek benneteket oly helyekre, oly időkbe, mikről
maga a historia is azt mondja: ennek fele is csak álom!</p>
<h3>I.</h3>
<p>Azon időkben, midőn Róma határa ott volt, a hol Persiáé, s a
nagy világváros az ismert föld legvégső tartományait nevezte
szomszédjainak, – akkor volt Róma legkisebb.</p>
<p>A nagy respublika császárjai birták a félvilágot, melyet őseik
meghódítottak, de nem azoknak szellemét. Rövid <span class=
"pagenum"><a name="Page_14" id="Page_14">-14-</a></span> életű
istenek voltak, ész és erő nélkül, – törpék, kikre óriások
fegyverzete maradt.</p>
<p>De a hősök, a historiai gyászok szelleme nem maradt föld alatt,
s ha Rómában obeliskokat raktak hamvaikra, kitört a szabadság,
dicsőség és honszeretet lelke távol Persia, Armenia és Palmyra ege
alatt.</p>
<p>Míg Rómában egy Commodus, egy Caracalla trónra ültette a bűnt, s
nyilvános tiszteletet adott a gyalázatnak, míg ott harcz helyett
árulás adta a győzelmet, diadal helyett pénz vásárolta meg a békét,
míg Heliogabal rokka és orsó, Galienus főzőkanál által örökíté
nevét, addig keleten új életre támadt a száműzött erény és
dicsőség, s mintha szégyelné magát a férfiak által meggyalázott
hősi szellem, egy nőbe költözött át, hogy azt minden élőkön túl
emelje.</p>
<p>A keleti tartományok közt, mik Róma védurasága alatt álltak,
volt Armenia is, veszélyes közelében Persiának, hol Sapor király
Cyrus birodalmának helyreállításáról álmodozott. Tizennyolcz
satrapáját Ázsiának hajtotta már trónja zsámolya alá, s engedte
őket királyoknak hivatni, hogy magát királyok királyának
nevezhesse.</p>
<p>A tizenkilenczediknek következék Chosrus király, Armenia
fejedelme. Harmincz évig tartott a harcz, melyet Chosrus a királyok
királya ellen országát védve viselt, s a szabadságharczba utoljára
is a hódító fáradt bele; a hőst, kinek paizsán kardja eltompult,
orgyilkosok tőrével öletve meg. Csak így juthatott annak
országához.</p>
<p>A hatalmas védúr, Róma, ezalatt folytatta ittas életét, saját
fejével sem birva többé, nemhogy távolabb eső tagjaira ügyelhetett
volna. Csak akkor ébredt föl, midőn egyik kezét levágták.</p>
<p>Armenia elestét megboszulni, összegyűjté legióit az akkori
császár, Valerian, átkelt az Euphráton, s mielőtt a hír érkezhetett
volna, maga előtt látta Sapor király lovas seregeit, – s nem sokára
háta mögött is, – a láthatár végtelenéből köröskörül porfellegek
húzódtak elő, melyek nem sokára összeértek a római legiók körül,
mintegy <span class="pagenum"><a name="Page_15" id=
"Page_15">-15-</a></span> aczélláncz-szem. A præfectus prætorio,
Marcian, elárulá az ellenségnek a császárt, s az minden oldalról
körülvéve látta magát, mielőtt seregeit csatarendbe állíthatá. Még
a kétségbeesés sem segített: az első merész, de sikertelen
menekvési harcz után lerakta a római sereg fegyverét, s császárját
kiadta a barbar fejedelemnek.</p>
<p>A királyok királya lánczot tetetett a császári fogoly nyakára, s
általa vezetteté magát saját provinciái ellen, miket a viharnál
sebesebben elgázoltak a persa lovasok patkói. Egyik város a másik
után esett el, árulás, gyáva megadás, vagy vitéz védelem után.
Antiochiában a szinházi mulatság közepett lepte meg a népet az
ellenség, Edessában a főpap védte maroknyi népével a várost és
templomait, s Cæsarea falai közt Demosthenes állítá meg a
diadalmenetet. Mind hasztalan; elvesztek a városok, palotáikkal,
templomaikkal, a hősök és az árulók egy sírba lőnek hányva. Sapor
király egész völgyeket töltetett meg holttestekkel, s míg a
szétdúlt provinciákból kiölt mindent, a mi élet, csúfságból új
római császárt nevezett ki számukra, egy ismeretlen rabot a legalsó
börtönökből, kit bűnei miatt halálra itéltek; azt felöltözteté az
elfogott császár biborpalástjába, s kikiáltatá és megéljenezteté az
elfogott legiók által, míg az igazi császár, a szerencsétlen
Valerián, a despota lova előtt térdelt, ki az ő nyakára hágott
előbb, úgy ült fel nyergébe.</p>
<p>Valeriánt megölte a szégyen. Egy rómainak tudni kellett a
gyalázat miatt meghalni. Az elbizott győztes kitömette a holt
fejedelem bőrét, s ott állt az századokig a nap templomában
borzasztó diadaljelül, császári palásttal vállán, rabszolga
lánczczal nyakában, barbar kemény gúny a legmagasabb büszkeségen
ejtve.</p>
<hr class="tb" />
<p>Három országot kipusztított már az eleven dögvész, a halál
angyala emberi alakban; a határos birodalmak remegve várták, melyik
fog közülök következni? midőn egy napon Sapor király elé követség
érkezett Palmyrából, egy <span class="pagenum"><a name="Page_16"
id="Page_16">-16-</a></span> levelet hozva neki, melynek
tiszteletteljes, de bátor szavai haragra gerjeszték a despotát.</p>
<p>A levél Odenath palmyrai polgár által volt aláirva, ki a hódító
engesztelésére kétszáz tevét külde kincsekkel rakottan, minőket
csak a fejedelem adhatott fejedelemnek.</p>
<p>Kicsoda ez az Odenath? kiálta föl büszke dölyffel az
ellenállhatlan hódító; ki a vakmerő, a ki levelezni mer urával?
hányjátok ajándékait az Eufratba! Fejedelem-e ő, hogy nekem
ajándékot mer küldeni? s nem alacsony rabszolga-e? kinek a porban
fekve kell előttem megjelenni, mert a mije van, az csak irgalomból
övé. Mondjátok meg neki, hogy ha kegyelmet akar találni arczom
előtt, s büntetése enyhítését reményli, hátán összekötött kezekkel
csúszszék térdenállva trónom elé. Ha késlekedni mer, gyors
pusztulás fejére, pusztulás a családra, mely hozzá tartozik,
pusztulás a városra, melyben született és a népre, mely azon várost
fölépíté!</p>
<h3>II.</h3>
<p>– Fel, fel, ti szabad lakói az ősi pusztának, ti pásztorok, kik
csordáitokat legeltetitek a sivatag forrásai körül, te szilaj
vadásznép, ki elfogod a futó antilopét s kihúzod az oroszlánt
barlangjából, ti, kik sátrak alatt laktok, ősidőktől fogva nem
tanulva mást, mint fegyverforgatást, te soha meg nem számlált
nomádfaj, ki adót nem fizettél, s hódító arczát nem ismerted soha,
ti délczeg ifjak, kik három nap, három éjjel kitartjátok a
nyargalást a szilaj paripán, átúsztok ragadó folyókon,
keresztültörtök országokat ellepő erdőkön, s megelőzitek a
homokfelleget, mit a puszták szele hajt a láthatárra, – fel!</p>
<p>Im fényes ellenség közelg nyugalmas berkeid felé; jer, mutasd
meg neki, hogy itt minden porszem szabad, s föltámad az ellen, a ki
reá tapod, minden férfi bajnok, minden rekettye nyilvessző, s
minden bércz fellegvár, mely ellen vívni kell! <span class=
"pagenum"><a name="Page_17" id="Page_17">-17-</a></span></p>
<p>Az arab síkságok mintegy varázsszóra egyszerre megnépesülnek. A
vad homokpuszták, miken azelőtt alig találkoztak az átvonuló
karavánok egyes kóborcsapatokkal, egyszerre eláradnak száguldó
hadseregekkel, az ismeretlen helységek vad, bőrrel övedzett
harczosokat bocsátanak alá végetlen rajokban a syriai rónákra, kik
mind Palmyra felé sietnek, s a mint a hegyekről jövők találkoztak a
pusztákról érkezőkkel, daczos örömmel szorítanak kezet, mint kiket
egy közös czél egyesíte fegyvert fogni. A fegyver egyszerű volt,
buzogány, nyíl és dárda; de a ki látta az izmos karokat, a mik
azokat forgatták, el kellett ismernie, hogy azon fegyverek jók
fognak lenni.</p>
<p>E zajongó tömegek közt két vezéralak válik elő, kik
jelenlétökkel bátorságot öntenek a harczosokba, rendezik a
csapatokat, s minden vészt, a táborinség nélkülözéseit, éhséget,
fárasztó útat, forró napot, hideg éjet együtt tűrve velök, vezetik
Palmyra felé.</p>
<p>E város kapuinál találkozik mindkét vezér.</p>
<p>Az egyik egy szelid, de bátor tekintetű férfi. Mellét nem védi
semmi vas, elégnek tartja a kardot védelemre, ruháján semmi arany;
tetteiről ismerje meg a nép vezérét, ne palástja gombjairól.</p>
<p>A másik vezér – egy nő; magas, istennői alak, villámszemek,
barnapiros arcz, királyi homlok. Karcsú, idomos, mint egy antik
szobor; sűrű, gazdag hajfürtei fel vannak szorítva arany-sisakja
alá, mi arra mutat, hogy a női piperével keveset szokott bajlódni,
s a nagy, széles görbe pallos oldalán azt gyaníttatja, hogy a
vállig meztelen, gömbölyű sima karokban férfierő van elrejtve.</p>
<p>A két vezér bámulva tekinte egymásra, mintha két nap támadna fel
egyszerre az égre. A hölgy hófehér paripája büszkén emelte föl
fejét, míg a fekete mén, melyen a férfi ült, aláhajtott fejjel
húzódék hátra.</p>
<p>– Ki vagy te hős? Mi neved? Miért jösz? kérdé a nő, hangja édes
volt, mint a szerelmi dal és erős, mint a harczriadó. <span class=
"pagenum"><a name="Page_18" id="Page_18">-18-</a></span></p>
<p>– Nevem Odenath, felelt a férfi, palmyrai polgár vagyok, ki
fegyvert emeltem a hódító ellen, hogy fejemet ne hajtsam meg
előtte. S ki vagy te, istennő, ki paizsoddal védni jöttél
minket?</p>
<p>– Én Zenobia vagyok, Syria királynője, egyptusi királynők s
macedon királyok utóda, ki fölemelém kormánybotomat, hogy országom
idegen ellenségtől megvédjem; – vagy az ellen törjék össze, vagy
királyi pálczám!</p>
<p>A férfi lehajlék lováról, hogy Zenobia palástja szegélyét
ajkaihoz emelje.</p>
<p>– Üdv neked királynőm.</p>
<p>– Hagyd a királyi czímet, s nevezz egyszerűen nődnek.</p>
<p>– Mit mondál?</p>
<p>– Azt, hogy ki tőlem távol, tőlem nem ismerve, velem egy
gondolattól lelkesült át, annak lelke egy lélek az enyimmel. Te
férjem leendsz.</p>
<p>– Én egyszerű polgár vagyok.</p>
<p>– És én egyszerű nő. A sors, mely előttünk áll, mindkettőnkre
nézve egyenlő, dicsőség vagy halál, – trón vagy kataphalk.
Mindannyi király és despota közül, kik kezeiket ajánlák nekem, egy
sem jelent meg, midőn kardjokat kértem, és én nem akarom koronámat
oly főre tenni, mely porba hajol meg ellenségem előtt; ők királynak
születtek, bár inkább férfinak születtek volna, a sors rabszolgákat
alkotott belőlök. Az első férfi, a kire találok, te vagy, különben
egy asszonyban kellene kihalni a dicsőségnek. Igy ketten leszünk.
Ha te hős léssz, én méltó leszek hozzád, ha én király leszek, te
méltó leendsz hozzám. Elfogadod-e jobbomat, arczom nem taszít-e
vissza?</p>
<p>Odenath gyönyörteljes pillanattal voná ajkaihoz a nyujtott szép
kezet s szívből eredt hódolattal viszonzá:</p>
<p>– Arczod Cleopatrától örökléd, ősanyádtól, jobbodat Nagy
Sándortól, ősödtől apai ágon.</p>
<p>– Ősöm isteneire! kiálta föl lángragyulladt arczczal a hölgy; –
e kard is oldalamon ősapámról maradt, s nemde Sapor király nem
Dárius utóda-e? E kard, mely az ős kezében <span class=
"pagenum"><a name="Page_19" id="Page_19">-19-</a></span> összetörte
az őst, az unoka kezében össze fogja törni az unokát; Nagy
Sándornak Dáriust adta a sors, nekem Sapor királyt!</p>
<p>A tömegek lázas kiáltása szájról-szájra adta e hangokat, s
Palmyra körül érczfal támadt lelkesült férfiak karjaiból.</p>
<hr class="tb" />
<p>A királyok királya közelgett győzelmekhez szokott táborával.
Kétszázezer lovas jött legelől, a keleti ragyogás sokféleségével. A
külön nemzetek hadai saját szineikben, fegyverzeteikkel, egész
ezredek csupa fehér lovon, mások mind feketén, utánok jött ötszáz
elefánt, balistákkal, hajítógépekkel terhelve, mik mázsás köveket,
dárdákat és görögtüzet hánytak ezer lépésnyire, magát a királyt
tizezer válogatott lovas környezé, ezüst-sisakos, arany-paizsos
vitézek, drága kövekkel kirakott fegyverzettel, a legutolsó is
pompásabb, mint egy skandináv király.</p>
<p>Ezeket követte a hadi zsákmány, tizezer dromedár hátára
fölhalmozva. Kipusztított országok kincsei, föl nem számítható
érték, arany és drágakő. Leghátul maradt a gyalogság, léha,
rendezetlen csoport, dárdával és parittyával, csak ütközet után
rabolni jó, vagy ostromlott városok árkait betölteni
holttestével.</p>
<p>Sapor király soha sem hagyott háta mögött ellenséget, azért
serge roszszát és kincseit mindig leghátul tartotta s javát maga
előtt hajtá.</p>
<p>Mi volt e rendezett hadak ellenében a palmyrai sereg?</p>
<p>Hirtelen összecsoportosult nomádnép, pásztorok, vadászok és
békés kereskedők, kiknek kezébe a kétségbeesés adott fegyvert,
kopját, nyilat vagy buzogányt, s kiknél a hadirend helyét csak a
szabadságszeretet pótolta.</p>
<p>De kettőjük között feküdt a sivatag!</p>
<p>És e sivatag ezeknek hazájok volt, amazoknak ellenségök, harczra
ellenök, s nem egyszer volt rá eset, hogy a persa hadsereg, midőn
ellenét legyőzte, az éhség által veretett szélylyel.</p>
<p>Az első nap megnyerte a csatát a persa had a sivatag
<span class="pagenum"><a name="Page_20" id=
"Page_20">-20-</a></span> ellen. Még ellenségre sem talált sehol a
puszta homokon kívül, de ez is elég volt annak.</p>
<p>A forró szél, mely szemközt fujt arczaikba, keresztülszitálta a
légen a finom homokot, mely mint megannyi tűszúrás hatott át a
ruhákon keresztül, be a pórusokba, le a mellre, át a szemek
idegein, az olthatlan szomj kiszárasztá a hőségtől égő ajkakat, a
szúró napsugár elkábítá a főket.</p>
<p>A hadsereg kiállta e védtelen harczot az elemek ellen, s
reggeltől estig épen egy napi járó földet foglalt el a sivatagból.
Estefelé elmult a szél, csak az éhség és szomj maradt meg, a
paripák fáradtan feküdtek le a földre, a tevék elszabadultak
vezetőik kezeiből, s bőszülten nyargaltak valamely távoli forrás
felé, melynek irányát hatalmas ösztönük megsejté. Az eltikkadt
katonák csoportosan futottak a tevék nyomait követve, némelyik
elmaradt s ott eldűlt a sivatagban, a ki győzte velök a futást,
meglátta az alkonyégen az ingadozó pálmákat, melyek az oázt
jelölék, honnan a forrás fakadt, s a kik odáig vánszorogtak, nem is
tértek vissza többet, mielőtt szomjukat elolthatták volna,
láthatlan nyilak elolták az éltöket.</p>
<p>Éjféltájon egy, az éj homályában is meglátszó hosszú árny
látszék húzódni a persa sereg sátorai felé, s a mint csöndesen
odaért, mintegy ijesztő kisértettábor rohant rémes ordítással a
nomád lovagok ismeretlen száma az alvó, elcsigázott táborra.</p>
<p>A persák minden oldalról támadva voltak az ismeretlen
ellenségtől, melynek erejét az éj sötétje még félelmesebbé tette.
Ha visszaverték egy helyen, pillanat mulva a túlsó oldalon támadt,
sokszorozva önmagát, s ijesztő üvöltésével fárasztva, csalva,
bőszítve elleneit. A süvöltő nyílvesszők mindenütt élőczélt
találtak az összetömött hadsorokban, az őrtüzek által világított
tömegekben, s ki lövöldözhetett ő utánok? a láthatlan éjbe, a külön
álló, szökellő, nyargaló alakokra? Ki üldözhette őket a fekete
pusztaságban, hol csak az ő szemeik ismerték az útat? <span class=
"pagenum"><a name="Page_21" id="Page_21">-21-</a></span></p>
<p>Ez így tartott szürkületig; reggelre csatarendbe állítá a király
egész éjjel nyugtalanított seregeit, s ime ellenség nem volt sehol;
mintha valóban a puszta rémei lettek volna, kik körül rajongák
egész éjjel a tábort, s reggelre visszatértek volna sírjaikba, a
persa had előtt nem volt köröskörül semmi, csak a homokpuszta.</p>
<p>Sapor király elbizott dölyffel parancsola előrenyomulást a
hadseregnek, s még egy nap folytatta hódító útját a pusztában, de
már e nap sikere alig volt néhány órai út, az eltikkadt hadsereg
minden forrásnál megállt, mindeniket holttestekkel találta
betemetve, s azon véresen itta ki belőlük a vizet az utolsó
cseppig.</p>
<p>Újra eljött az éj. Csatarendben állt mindenki, sok, ki lefeküdt
pihenni, ott elaludt és meghalt. Várták az éji támadást, s most már
azt sem tudhaták, melyik oldalról jön az? Sokáig nem hallatszott
semmi hang, csak az elefántok szomjdühös ordítása verte föl
szokatlan hangokkal az éj csöndjét, s benn a tábor közepében a
harsogó zene és pohárcsörgés.</p>
<p>Míg a sereg epedve itta ki a források vérrel kevert vizét s az
elhullt tevék husából lakozott, az alatt Sapor király sátorában a
világ legtávolabb tengereiből hozott halak, a legdrágább madarak s
gyümölcsök illatoztak arany tálakban. Sátora hátulját nubiai
zenészek foglalák el görög eunuchok énekét kisérve hárfáik és
tollas sípjaikkal, s a sátor elején lybiai almék tánczoltak
áthevült arczczal átlátszó öltönyeikben.</p>
<p>Sapor király maga hófehér, gyémántokkal himzett pongyolában
hevert bibor nyugágyán; két kedvencz nője, kiket országok szépségei
közül választott ki, mellette ült, egyiket ölébe vette, másiknak
keblére hajtá ittas fejét, míg egy rabszolga ajkáig emelte az arany
serlegbe töltött gránátszín cziprusit, melyre damaszki rózsák
levelei voltak hintve, másik fűszeres gyümölcsökkel becsinált
pávanyelvekből készült étellel iparkodék a királyok királyának
eltompult étvágyát ingerelni, midőn egyszerre véletlenül,
<span class="pagenum"><a name="Page_22" id=
"Page_22">-22-</a></span> mint álomra az ébredés, rémes sikoltás
hallik a sátoron kívül, s a nyilásnál őrt álló szerecsen halálra
sebesülten bukik be a sátorba.</p>
<p>Sapor ijedten kapott fegyver után, s nem vevé észre, hogy a mit
kezébe ragadott, az kedvencz nőjének arany ollója volt.</p>
<p>A következő perczben egy magas, harczias alak állt előtte,
kivont karddal, csatától hevült arczczal, villogó szemekkel.</p>
<p>– Ki vagy? mit akarsz? ordíta rá Sapor mintegy helyére
bűvölten.</p>
<p>– Nevem Odenath! felelt a férfi. Hivattál, itt vagyok.</p>
<p>Sapor dühös ordítással ugrott fel helyéről s sátora hátuljába
futva, míg magukat közbevető rabszolgái élte megmentésében elestek,
alvó testőrei közt lármát ütött és megmenekült.</p>
<p>Hogy neki kellett örülnie a megmenekvésen, hogy szemeivel kelle
látnia, mint verik szét a mindenünnen támadó alakok egész
gyalogságát, az éj sötétében háta mögé kerülve s egész sátoráig
lopózva, mint oldják fel lánczra fűzött rabszolgáit, mint hajtják
el tevéit, mint rabolják el minden kincseit s két kedvencz hölgyét,
kiket mind e kincsekért nem adott volna.</p>
<p>Ő rabolta el a babért, koronákat s rózsakoszorúkat, s mindazt
más tette fejére, s ki tette azt? Egy megvetett asszony és egy
tudatlan paraszt.</p>
<h3>III.</h3>
<p>Semmi sem oly jó tükre a napnak, mint a kivont kardnak lapja. A
sugár, mely róla visszaverődik: a dicsőség.</p>
<p>Néhány év mulva, hogy Valerián császárral elbukott nyugot
dicsősége, a ki nagy tettekről akart még hallani, kelet felé
fordítá figyelmét.</p>
<p>Ott ragyogott két új név, mint két új csillag, sugáraival
egymásba fonódva, Odenath és Zenobia. Az elgázolt tartományok
<span class="pagenum"><a name="Page_23" id=
"Page_23">-23-</a></span> mint boszúálló nemtőt látták e királyi
párt megjelenni, ki lánczaikat feloldá s a fölöttük czivódó
ellenségeket saját országaikba kergette.</p>
<p>Kétszer látta őket Sapor király Ktesiphon kapui előtt, hová futó
seregeit beüldözék, s a római hadseregeken annyiszor diadalmas
góthok dárdái ellen a fejedelmi pár paizsa védte meg Ázsiát.</p>
<p>S a mily messze a férj és nő győzelmeinek híre elhatott,
elhatott szerelmöknek híre is: mindenütt egymásmellett lehetett
őket látni, egymástól elválhatatlanul, a trónon úgy, mint a csaták
zajában.</p>
<p>Szerelmök nem volt a galambok szerelme, kik szüntelen
turbékolnak, csókolóznak, hanem a sasoké, kik egy évben csak
egyszer szeretnek; hanem azontúl hűk egymáshoz.</p>
<p>S míg nyugoton Cátó és Scaevola népének elkorcsult utódi
asszonyruhákba öltözve piaczi látványt csináltak a förtelemből, s
felforgatva a természet rendét, kényszeríték a gyönyört undorrá
fajulni, összetévesztve Vénust Cupidóval, addig a tündérregék
honában, keleten, hol lágyabb a szív, forróbb a vér és a napsugár,
tudott élni egy nő, ki még férjében is csak a lelket szerette s a
vér indulatait lelánczolva tudta tartani erős akaratával.</p>
<p>Amott a vénség undorító szenvedélye, itt az ifju szűzesség.</p>
<p>A római nép sóhajtva tevé az összehasonlítást s sajnálta, hogy
nem született barbárnak. És a senatus, melynek soraiba egyik
császár kéjenczeit nevezte ki, másik ugyanannyi számú kancsal,
púpos és sánta vénasszonyt, a harmadik épen jó nyerges paripáit, a
patres conscripti, kiket majd pallossal, majd ostornyéllel,
legutoljára épen főzőkanállal kormányoztak, hódoló követeket
küldöttek kelet királyi párjához, megerősítve őket azon trónban,
melyet diadalaik által szereztek vissza az ellenségtől, ki Róma
császárját kitömve tartotta templomában, míg annak édes fia
Gallienus csodálatos rántásokat főzött szakácsaival egy sorban s
kinek midőn hírül hozták Phoeniczia <span class="pagenum"><a name=
"Page_24" id="Page_24">-24-</a></span> elvesztét, csak azt sajnálta
benne, hogy nem fog több menyhal-ikrát kaphatni onnan, s vállvonva
kérdezé, hogy mit veszt Róma azzal, ha ezentúl az egyiptomi vásznat
s galliai szőnyegeket nélkülöznie kell.</p>
<h3>IV.</h3>
<p>Az Orontes partján állunk. Jobbról a távolban látszik Emeza
városa, tán inkább hihetnők a délibáb rajzolta ködképnek, magas
palotáival, mik a távolban egymásba mosódva csak kék körrajzaikban
tünnek elő. Közepettük a nap temploma, mintegy roppant,
emberkézrakta hegy, még a messzeségből is ragyogó arany
kúpfödéllel.</p>
<p>Balra sík lapályos erdőség terül, mely felé egy pompás
vadászmenetet látunk vonulni. Ezer lovas selyem és bibor
öltözékben, fegyverekkel, miknek markolatja drága kövektől ragyog,
s miknek vasán csaták dicsősége, vonul félkörben az Orontes partján
alá. Mögöttük ötven elefánt lépdegél, ébenfa tornyaik arab
szőnyeggel beterítve, mikben bájos keleti hölgyek ülnek, meztelen
karjaikon felgyűrve a patyolat öltöny, kezeikben aranyozott aczél
ívek s ezüst tollú nyilak. Csupán egyikében az elefántos tornyoknak
ül egy férfi. Arczra, termetre az, de lélekre nem. A szegény,
gyámoltalan ifju Herode, Odenath fia első feleségétől, kinek apja
lelkéből egy lehellet sem jutott; reszkető, érzékeny gyermek, ki
elsápad, ha csak beszélni hall is azon veszélyekről, miken atyja és
mostohája karddal szokta magát keresztülvágni, s ki most is csak
úgy engedé magát a vadászatra kicsalatni, ha Zenobia megigéré, hogy
mellette fog maradni.</p>
<p>Zenobia gyöngéd anyai szeretettel vevé pártfogása alá e szellemi
nyomorékot; azon időben, mikor gyöngének lenni bűn volt, ő
oltalmazta, kegyelte, ápolta e gyermeket, jobban, mint saját
fiait.</p>
<p>Kettő azok közül, Timoll és Herend, már csatában esett el, a
harmadik, Vaballath, most is legelől lovagol apja mellett;
<span class="pagenum"><a name="Page_25" id=
"Page_25">-25-</a></span> a szegény Herodéval csak mostohája
törődik, csak neki jut eszébe a lélekbeteg ifjunak örömeiről
gondoskodni, ő hoz neki tigris-vadászatról zengő madarakat,
tengerviharokból ragyogó kagylókat, s vérengző csatákból bogláros
csengőket, mikkel Herode el tud játszadozni, nem is gondolva arra,
hogy az halállal játszott, a ki ezeket hozta.</p>
<p>Zenobia ott lovagol hófehér paripáján az elefánt mellett,
melynek tornyából Herode aggodalmasan tekint le hozzá, félénken
kérdezősködve: anyám, mi is bemegyünk e sötét erdőbe? vadállatokkal
nem fogunk-e találkozni ottan? ugy-e nem hagysz magamra? légy
mellettem, maradjunk itt a pálmák alatt, hallgassuk, a madarak hogy
énekelnek? Nézzük a vízben a szökellő halacskákat. Nem, ne nézzünk
a vízbe, mert én szédülök.</p>
<p>Az elefánt tulsó oldalán egy férfi lovagolt, izmos, vad
tekintetű alak, ki Herode beszédjére hangosan felkaczagott.</p>
<p>– Anyám, szólt félénken Herode, Maeon itt lovagol mellettem és
kikaczag, nem merek oda tekinteni, mert rám néz. Érzem, hogy sötét
fekete szemei rajtam függnek, kérd meg, hogy maradjon el tölünk, én
szeretem őt, de mégis félek tőle.</p>
<p>– Maeon, kiálta a nő, miért nem sietsz előbbre? – Maeon Zenobia
elé lovagolva, égető szemeit a hölgyre függeszté, s daczosan kérdé
tőle:</p>
<p>– Mivel van nekem kevesebb jogom melletted lehetni, ki férjednek
öcscse vagyok, mint Herodenak?</p>
<p>– Te férfi vagy, ő gyermek, neked erős karokat adott a sors,
neki gyönge szivet. Eredj oda, a hol veszély van.</p>
<p>– Nincs rám nézve nagyobb veszély, mint szemeidbe néznem.
Örömestebb mennék a tigris barlangjába, s puszta kézzel fojtanám
meg, örömestebb ülnék fel a szarvorrú hátára, mint hogy téged
lássalak, és én mégis tégedet akarlak látni, tégedet kereslek.</p>
<p>– Maeon! monda a nő erényes borzalommal, arczom elpirul előtted.
Még most csak a szégyen pirulása az, vigyázz, hogy a haragé ne
legyen. <span class="pagenum"><a name="Page_26" id=
"Page_26">-26-</a></span></p>
<p>– Haragudjál reám. Tégy semmivé, tapodj el lábaiddal, lássam
szemeidben a gyűlöletet, csak a hidegséget ne. Én csak szivedtől
félek, nem kezeidtől.</p>
<p>– Minő daemon szól belőled?</p>
<p>– Hát daemon-e a szerelem? Csak egy neme van-e a szeretetnek? te
szereted Odenathot és szereted Herodét: nem találkozik-e kettőjük
között számomra egy kis parányi hely?</p>
<p>– Férjemet szeretem mint nő, fiát szeretem mint anya.</p>
<p>– No hát szeress engemet mint testvér.</p>
<p>– Odenath bátor, Herode érzékeny, hát neked mi érdemed van arra,
hogy szerettessél?</p>
<p>– Tudod te azt; tudod, mert mindig el akartál magadtól
távolítni. Csatákban a legveszélyesb helyekre küldtél mindig, a
halálhoz én álltam legközelebb mindenütt: de visszajöttem ugy-e
mindennünen? nem sikerült elvesztened, és nem fog sikerülni soha.
Hiába küldesz a viharos tengerbe egy rozzant naszádon, én
visszajövök hozzád, hiába vettetsz oroszlánok vermébe, én
kiszabadulok onnan, hiába küldesz rám bérgyilkosokat, férfi karja
el nem olthat engem, ezt egyptomi maguszok jósolták énnekem.
Értettél engemet, vesztemre törhetsz. Ha te elhallgatnád is, a mit
mondtam, az a pulya ott fenn czifra tornyában füleit hegyezve
szítta begyébe minden szavamat, s még ez órában el fog atyjának
mindent mondani, de te látni fogod, hogy engem összetörni senki
keze sem elég erős, s nincs oly magasság, melyről én leesve
összezúzzam magamat.</p>
<p>– Bámullak. Nem hallottam férfit ennyi ideig beszélni egy
huzamban. Ha csak azért nem hordtál fel ennyi vadat, hogy mire
társaid a többit elejtik, neked is maradjon valami. Attól ne tarts,
hogy üres szavaidért megbüntessen valaki, ha csak úgy nem jársz,
hogy kézíjj-húrral hátadra nem vernek, mint olyan vadásznak, a ki
semmit sem lőtt.</p>
<p>– Értelek Zenobia; szeretnél oly dühössé tenni szégyenemben,
<span class="pagenum"><a name="Page_27" id=
"Page_27">-27-</a></span> hogy azt a hírt vedd, miként engem valami
fenevad összetépett. Oda megyek, de nem veszek el ottan. Elhozom
neked a hyena megfojtott kölykeit, a viziló agyarát, a mérges kigyó
fejét, hogy azokat lábaidhoz rakva elmondhassam: ugy-e nem vesztem
el?</p>
<p>E szavakkal daczosan megsarkantyúzá paripáját Maeon s kopjája
nyelével ráütve az elefánt ormányára, kaczagva kiálta vissza
futtában az egész beszéd alatt sápadtan hallgató ifjura:</p>
<p>– Öcsém Herode! próbáld meg, belém tudnál-e lőni azzal a nyillal
ott kezedben? S azzal az erdőben eltünt.</p>
<p>Herode borzadva rejté el arczát palástjába.</p>
<p>– Anyám, ez a Maeon ugy-e nem jól beszél?</p>
<p>– Ne hallgass szavaira gyermekem, felelt nyugodtan a nő, apád
előtt is hallgasd el, a mit hallottál. Bolond beszédekre nem indul
meg az ég.</p>
<p>– Hallgatni fogok, anyám rebegé a gyámoltalan, s reszketve
nyujtá tegzét a mögötte ülő rabszolgának, kérve, hogy eressze le
felijzott idegét, nehogy kárt találjon tenni vele.</p>
<h3>V.</h3>
<p>A nap délpontjára hágott, az erdők elcsöndesültek, hallgat
minden.</p>
<p>A pálmák fényes kövér levelei harmatot izzadnak a hőségtől, s a
fehér kérgű gumifák repedezett oldalaiból átlátszó aranyszín mézga
szivárog. A nap fényében átlátszó minden lomb. Nem az éjszaki
fenyves és bükkerdők egyhangú sötétje ez, a természet remekelni
jött ide, csodás vegyületben állítva össze szépet és nagyszerűt; az
ifju természet országa ez, ki még nem tanult jó gazda lenni, a
pazarló, fényűző, költői természeté.</p>
<p>Egész ligetek illatos fahéjfákból, miknek friss hajtásain
rózsaszinű a lomb; a myrtus, favastagságra nőve; fák, miken virág
és ért gyümölcs van egyszerre; komoly sötét <span class=
"pagenum"><a name="Page_28" id="Page_28">-28-</a></span> berkek
fügefabokrokból, miken keresztül összevissza nőtt a folyondárok
száz meg száz neme, mosolygó virágcsillagaival; magas karcsú
szálfák pikkelyes derékkal, tetejökben füzéres lombkorona, a
levélcsutakok alól óriási gyümölcsfürtök csüggnek alá, vagy
gyermekfő nagyságú diók, miknek terhe alatt meggörnyed a sudár.
Néhol egyetlen fa foglalt el magának több száz lépésnyi tért,
melynek odvában egész majom család tanyáz, terebély ágai hosszú
inakat hajtanak a földig, mik legyökerezve egy élő labirinthot
állítanak elő, lombos sátortetővel, melynek rengetegét egész népe
lakja a majmoknak, papagályoknak, méheknek és pillangóknak. Másutt
beláthatlan bozóttá fajul a növényzet, a vizenyős föld kiölte az
árnyékos fákat, s a hirtelen felsarjult bambusznádak, czikkes
kóróikkal, a tüskebokrok, ujjnyi hosszaságú vörös tüskéikkel,
küzdeni látszanak egymással az elfoglalt helyért, néhol belepetve
egy mindkettőnél hatalmasabb jövevény, a kuszó iszalag és liána
fonadék szövevényeivel.</p>
<p>A csendes magányban hűselve alszik minden állat, csak nagy néha
csap el az ágak alatt egy-egy fehér páva, hosszú csillagszemes
farka mint egy csodás uszály vonul utána; vagy egy-egy kis majom
veti magát egy fáról a másikra, hosszú, kunkorgós farkával az
ágakba fogózva.</p>
<p>Majd könnyű szellő lebben el a táj fölött, alig vehető egyébről
észre, mint a levelek suttogásairól, s az ágakon csüngő fehér
fügefészek könnyű ringásáról.</p>
<p>Egyszerre a távolból valami szokatlan zaj veri föl a csendet,
valami kereplő hang, de csak a legnagyobb messzeségben, alig
hallhatólag.</p>
<p>E hangra mozgás támad a bokrok közt, mintha valami nagy test
futásnak eredt volna, messziről látni közeledtét, a mint a
karvastagságú csemeték elhajlanak léptei alatt, s hol bokrostul
nőttek ki az összesűrűdött fák, a veszett alak ki sem kerülve őket,
egyenes irányban ront rajtuk keresztül, jobbra-balra döntve azokat,
mint hajlékony nádvesszőket. A nyugtalan mozgás, mely jöttét
megelőzi, <span class="pagenum"><a name="Page_29" id=
"Page_29">-29-</a></span> előre is sokat igér, s a legsűrűbb
tövisbozót eloszlik tekintete előtt, mint megvetendő gizgaz.</p>
<p>Még egy roham a venyigeszövevényen keresztül, mely azt, mint
pókhálót a dongó, tépi összevissza, s egy borzasztó ordítással a
síkon áll a legcsinosabb szörnyeteg, mely valaha erdőket evett, s
mocsárokat ivott rá.</p>
<p>Egy délutáni álmából fölserkentett szarvorrú az, azon módon, a
hogy a nyugvó helyéről fölébredett, megnézni, hogy mi baj? Deli
termete alig hosszabb két ölesnél, s rövid lábacskái versenyeznek
egy emberi derék vastagságával, három vastag körmön végződve,
mintha három csizmát huzott volna föl egyszerre mindenik lábára.
Vastag, pánczélkemény bőre, mintha nem ily karcsú termetre volna
szabva, pötyögős ránczokat vet nyaka és czombjai körül, s ha
megrázza magán, csak úgy inog rajta, mintha alatta még egy másik
volna, egyik oldala tele van ragadva apró csigácskákkal, mikbe
egyszer lefeküdt, s miknek ott létéről tudomást sem látszik venni s
egyik hátulsó lábával egy hosszú bámbusz gyökeret vonszol maga
után, mely körmei közé talált szorulni, s most zörgő leveleivel
kiséri lépteit.</p>
<p>Megáll, orrát föltartja szaglászva, másfél láb hosszú szarva
jobbra-balra mozog rajta; hosszú, lelógó fülei egyszerre
egyenesülnek, s nagy, széles száját eltátva, meglátszanak fényes
fekete fogai. Két kis homályos szem tévedt valahogy koponyájába,
melyek nem arra levén alkotva, hogy lásson velök, nem veszi észre
az előtte álló kókuszfát, s neki megy az orrával, melyért
megharagudva rá, azt menten ketté harapja, s azzal megnyugodva,
térdre ül, s az egész fát, koronáján kezdve a száráig, szép
csendesen megeszegeti, miközben orrának hajlékony szarvával
különféle mozdulatok által iparkodik kedélyállapotának különféle
változatait kifejezni.</p>
<p>Egyszerre ismét hallatszik a kereplő hang, most már épen
ellenkező irányban; a fenevad felszökik fektéből s a
legcsodálatosabb ügyetlenséggel kétszer megfordul helyében,
<span class="pagenum"><a name="Page_30" id=
"Page_30">-30-</a></span> s azzal kiszámítva magában a két hang
közti közép utat, elnyargal, egyszerre két első, azután két hátulsó
lábával lépve, s szaggatott röfögés közt tördelve az útjába akadó
fákat.</p>
<p>Kevés idő vártatva több helyen szólal meg egymásután a kereplő,
jobbról, balról, köröskörül hallatszanak üldöző hangjai, a
csörtetés zaja ismét visszatért, s ugyanazon helyre, a honnan
kiindult, ismét visszaüget a szörnyeteg.</p>
<p>Most már dühös. Szájában egy fiatal pálma van keresztben, melyet
felszakított s nem ért rá lenyelni. Szemei be vannak dagadva véres
pillái közé, s orrszarva nem mozog többé, hanem megkeményülve
hátragörbült. Szemeivel nem lát, de orrával annál jobban érzi
ellenségei szagát s hallja a közeledő lármát, melyet még emberi fül
nem volna képes felfogni, s e lárma dühössé teszi. Fölemeli
idomtalan fejét, s szörnyű száját eltátva, iszonyú ordítással tölti
be a léget, mintegy kihivó csatahangot küldve üldözői elé, s azzal
nekidűl féloldalával egy mohos kősziklának s fenyegető morgás
között kezdi el szarvát köszörülni rajta, meg-megállva, hogy egy
rikoltó, recsegő üvöltésnek levegőt adjon.</p>
<p>E közben mindinkább hallhatóvá lesz a vadászok lármája, a magas
bokrok közül kitünnek az elefántok tornyai, nyilas amazonaikkal, s
a nyergeikben fölemelkedett vadászok strucztollas kopjái, kiket
mind e táj felé csalt a szörnyeteg ordítása.</p>
<p>Néhány percz mulva összeszorul a kör, az elefántok megállnak,
ormányaikat fölemelve, s a paripák toporzékolva hánykódnak, a mint
meglátják az elszörnyesztő fenevadat, mely lábait megvetve,
orrszarvát a kősziklához feni.</p>
<p>Ekkor két ellenkező oldalról két lovag nyargal a rhinoceros
felé, fölemelt kopjáikat magasra tartva. Az egyik Odenath, a másik
Maeon.</p>
<p>Az ingerelt szörny Odenathnak fordul, s orrát a földnek
szegezve, szarvával hosszú barázdát hasít a pázsiton nyargaltában s
azon pillanatban, midőn Odenath ágaskodó <span class=
"pagenum"><a name="Page_31" id="Page_31">-31-</a></span> paripája
sörényét félkézzel megragadva, kopjáját biztos kézzel irányzá a vad
felé, Maeon hirtelen elébb ráhajítá a magáét, mely hegyével a
szarvorrú oldalába furódva, annak vastag bőrében függve maradt,
alig érve hegyével az eleventjét.</p>
<p>– Ostoba, mit cselekszel? Kiálta rá a király. A fenevad azon
pillanatban villámsebesen megfordult, s kikerülve Odenathot,
vérengző dühvel rohant másik ellenére, ki lováról leugorva,
kardjával iparkodott annak hasa alá jutni.</p>
<p>A szarvorrú azonban nagyobb tárgyat szemelt ki boszúja tárgyának
s bőszült ordítással rohant az elefántok közé. A nyilak, miket a
tornyokból lőttek rá, visszapattogtak bőréről, s a hölgyek, kik a
megriadt elefántok tornyaiban hányódtak, mint bárkában hullámos
tengeren, sikoltozva fogóztak hevedereikbe; a legelső elefánt,
melyet a vad megtámadott, egy irtóztató csapást adott ormányával a
szarvorrú hátára, melytől az térdeire bukott, de a másik
pillanatban villámsebességgel rohant az elefánt alá s egy iszonyú
döféssel hanyatt dönté azt a bokrok közé, s azzal elkezde alakjától
nem remélhető fürgeséggel ugrálni, jobbra-balra osztva csapásait,
hallatlan zavart idézve az elvadult elefántok között, melyeknek
ordítása megbőszíté a vadászok paripáit, hogy lovagjaik alig
maradhattak nyergeikben.</p>
<p>Már szinte keresztül törte magát üldözőin a vadállat, midőn
Odenath másodszor elékerült s menydörgő hangjával rákiáltott:</p>
<p>– Nekem tarts szörnyeteg.</p>
<p>E hangról megismeré az állat méltó ellenfelét s egy lépést
hátrálva, nagy gondterhesen megforgatá fejét, első lábaival
bömbölve szórta a földet s azzal elhallgatott, fejét elbúsultan a
földnek szegezé, két szeme, mint két veres pont volt ellenére
feszítve, s azzal sebesen, mint a kilőtt nyil, rohant
Odenathnak.</p>
<p>A paripának minden szőre borzadt, fülei felálltak, szemei
<span class="pagenum"><a name="Page_32" id=
"Page_32">-32-</a></span> forogtak, orrlyukain forró gőz lövellt
ki; a király nyugodtan tartá kezében dárdáját, s a mint a fenevad
közel ért, egyszerre szemébe döfte azt annak, a hol épen
legsérthetőbb ez állat.</p>
<p>A roham sulyától hátulsó lábaira rogyott az erős csatamén, de
Odenath meg nem tántorult nyergében, sem karja meg nem hajlott; a
dárda hegyével leszögezve ott maradt lábai előtt a szörny,
idomtalan fejének utolsó mozdulatával mélyen feltúrva a földet, s
lábait szétmeresztve.</p>
<p>A vadászkürt örömhangja rivallt, s a környezők a király
ügyességét s karjai erejét jöttek dicsőítni; Maeon mellé furakodva
daczosan dörmögé:</p>
<p>– Könnyű volt a vadat elejtened, miután én sebet ejték
rajta.</p>
<p>Odenath méltó haraggal viszonzá:</p>
<p>– Épen e tetted volt oka, hogy az első találkozásnál el nem
ejthetém; s ha e tiszteletlenségedért meg nem tudnék bocsátani mint
király, kellene, hogy megbüntesselek szelességedért mint
vadász.</p>
<p>– Tehát büntess meg, hadd lássuk.</p>
<p>– Eredj előlem, hálátlan fiu; könnyen beszélsz velem, mikor
tudod, hogy büntetésed nekem fájna jobban, mint neked.</p>
<h3>VI.</h3>
<p>Zenobia ezalatt az Orontes partján horgászott Herodéval. Ősanyja
példájakint parancsot adott búvárainak, hogy a víz alatt a kivetett
horogra arany halakat akasszanak, s tudta osztani a mosolyt, mely e
gyöngéd csel következtében az ifju halvány arczán elvonult.</p>
<p>Mennyi lélekerő, s mily női gyöngédség kellett arra, hogy e
férfias munkához edzett asszony lemondjon legkedvenczebb
mulatságáról, midőn annak riadó hangjai füléig hatnak el, s leüljön
egy lélekbeteg gyermeket mulattatni, kit rajta kívül mindenki
megvet, kicsúfol; s míg <span class="pagenum"><a name="Page_33" id=
"Page_33">-33-</a></span> férjét és tulajdon fiát fenevadakkal
küzdeni tudja, szeretete gyöngédségével mostoha gyermekét halmozza
el, ez erőtlen hervatag ifjut, kinek minden öröme e csodás, e
megfoghatlan szülői érzelem.</p>
<p>A vadászat zaja mindig hangosabbá válik, Herode remegve simul
anyjához közelebb.</p>
<p>– Oh anyám! Hallod e lármát? Hallod ezt a szokatlan ordítást? Én
félek.</p>
<p>– Az elefántok bőgése az. Jer tova, ha félsz hallani.</p>
<p>– Oh nem tova, ott szeretnék lenni, a hol ez a lárma van, akkor
nem félnék tőle.</p>
<p>– Ne hallgass oda; vidám kiáltások azok, kedvtelő vadászok
ujjongatásai.</p>
<p>– Nem hallasz valami sikoltást közbe-közbe? valami
segítség-kiáltó jajgatást?</p>
<p>– Ki tudná ezt ily távolról kivenni?</p>
<p>– Én hallom jól. Nem apám kiált-e?</p>
<p>– Hova gondolsz? Mi baj érhetné őt? Nincs sem ember, sem
vadállat, melyet puszta kézzel meg ne öljön, puszta öklével képes
betörni a bölény koponyáját, s az oroszlánt fél kézzel
megfojtani.</p>
<p>– Igaz, szólt Herode, nevetve, mint gyermekek szoktak, kik apjok
erejéről, bátorságáról hallanak beszélni. Apám erős ember. Aztán
Vaballáth is vele van. Anyám, mért nem vagyok én oly bátor, mint
Vaballáth?</p>
<p>– Minek volna e bátorság neked?</p>
<p>– Mert ott volnék apám mellett. Hátha mégis valami baja eshetik;
lehet, hogy kardja eltörik a viadalban, akkor én a magamét
nyujtanám neki, orozva jöhetne rá valami veszély, melyet ő nem lát
meg, én észrevenném s rákiáltanék, hogy vigyázzon. Eltévedhet
kiséretétől, s valamely mocsárban elveszhet, én nem maradnék el
oldala mellől soha. Ez mind megeshetik rajta. Jerünk oda, a hol az
a lárma hallik.</p>
<p>– Messzünnen is remegsz tőle.</p>
<p>– Ha látni fogom, nem félek. Aztán te mellettem maradsz,
<span class="pagenum"><a name="Page_34" id=
"Page_34">-34-</a></span> ugy-e, nem távozol tőlem? Mitől
félhetnék, ha te itt vagy? Ki bánthatna, ha te oltalmazol?</p>
<p>Édes gyermeki érzelem, mely mindenhatóvá képzeli a szülői szivet
és kart!</p>
<p>Az ifju nem birt nyugodni, míg Zenobia parancsot nem adott a
hátramaradt kiséretnek, hogy induljanak a vadászok után.</p>
<p>Minél közelebb értek a zajhoz, annál többször iparkodék mondani
s arczával és mozdulataival kifejezni, hogy nem fél, s midőn az
első tanyához értek, hová épen akkor vontatták az elejtett
rhinoceros roppant tetemét, annyi bátorságot vett magának, hogy
leszállt hozzá és meg merte tapintani annak hosszú szarvát; hanem a
mikor aztán hallá, hogy az egy elefántot összegázolt, s kemény
kérges bőrével összenézte azt a vékony aranyhegyű nyilat, melyet
remegő kezében tartott, elsápadva emelteté magát elefántja hátára
vissza s félve kérdezé a vadászoktól, hogy e tartós lárma hasonló
szörnyeteggeli küzdés zaja-e?</p>
<p>– Ez csak hajtás, viszonza egy vadász. Egy tigris pár vette
magát a berekbe, s most azt nem birják onnan kihajtani.</p>
<p>– De apám jó helyen van, úgy-e?</p>
<p>– Az mindig jó hely, a hol apád kardja ki van vonva felelt a
vadász, a királynő intésére megindulva az elefánt előtt, s azon táj
felé vezette, hol a király állott.</p>
<h3>VII.</h3>
<p>Egy széles csalitos bozót volt, a melybe a tigris vette magát;
iszapos feneke, összebonyolódott szövevényei miatt lónak és
elefántnak egyiránt hozzáférhetetlen.</p>
<p>A vadászok széles kört alakítottak a berek körül, mialatt annak
egyik oldalán felgyürkőzött arabok jártak lármát ütve, s botokkal
kongatva a vastag bambus-bokrokat.</p>
<p>Odenath figyelmét annyira elfoglalta e munka, hogy csak akkor
vette észre nejét és fiát midőn mellette álltak. <span class=
"pagenum"><a name="Page_35" id="Page_35">-35-</a></span></p>
<p>Az apa magán kívül lett örömében, midőn Herodet megpillantá, ki
nem látva semmi tárgyát a veszélynek, hanem csupa örömteli
arczokat, inkább örülni látszott, mint félni.</p>
<p>– Te is ide jöttél? szólt Odenath atyai örömében. Tehát benned
is megszületett a bátorság valahára. Helyesen van. Csak egyszer
nézz szemébe a halálnak, többé nem fogsz tőle félni. Itt jó helyen
állsz mellettem. A tigrist épen erre fogják hajtani. Fogd e dárdát
s a mint látod, hogy kiugrik a bozótból, hajítsd reá. Akár találod,
akár nem, mindegy. Tied lesz a dicsőség, hogy az első kopját te
hajítád reá, s a dicsvágy bátorrá fog tenni.</p>
<p>Herode elvette a kopját, de arcza másfelé volt fordulva,
félelem, borzalom tekintetével.</p>
<p>– Nos, merre nézesz? szólt Odenath, ne onnan várd a tigrist, ott
bátyád Maeon áll a bokor mögött, nehogy őt hajítsd meg.</p>
<p>Herode remegve hajolt alá apjához, susogva:</p>
<p>– Ama bokorból egy nyílhegyet láttam feléd irányozva.</p>
<p>– Rosszul láttad, a tigrisre les ő is.</p>
<p>E pillanatban rivalgó kürthang szólalt meg a bozót belsejében,
vadállati kétségbeesett ordítástól követve: valami vakmerő arab
kürtöt vett kezébe s a csalitba lopózva, csendesen az elbujt tigris
háta mögé került, s míg ez makacson fekve maradt a hajtók lármájára
s fektéből megsem mozdult, ez egyszerre alig néhány lépésnyi
távolban megfujta a kürtöt, mely véletlen hangtól fölriadva,
bőszülten szökött fel a fenevad, s ijedt ordítással törte magát
ellenkező irányban a bozóton keresztül.</p>
<p>– Erre jön! erre jön! kiáltozák a vadászok, kik Odenath mellett
álltak, s már ki lehete a tigris alakját venni a nádbokrok között,
midőn hirtelen egy elhamarkodva hajított kopja, mely nagy zörejjel
esett a bozótba, észrevéteté a vadállattal a lesben állókat, mire
az hirtelen megtorpanva, borzasztó nyávogás közt visszafordult, s
szép csöndesen hason csúszva, ismét eltünt a sűrűségben.
<span class="pagenum"><a name="Page_36" id=
"Page_36">-36-</a></span></p>
<p>– Ki hajítá e kopját? ordítá Odenath dühösen, megfosztva apai,
vadászi és királyi örömeitől.</p>
<p>Maeon daczos arcza elárulá, hogy e vakmerő ismét ő volt.</p>
<p>– Vegyétek el lovát, kiálta haragosan a király. Szállítsátok le
lováról tüstént.</p>
<p>Ez a legnagyobb büntetés volt, a mi lovagot érhetett.</p>
<p>Maeon szemeiben a düh és szégyen könyűi égtek; kirántotta övéből
hosszú tőrét, gyöngyös hüvelyét elveté magától, s a nélkül, hogy
egy szót szólna, a bozót felé indult.</p>
<p>– Hová mégy arra? kiált rá a király.</p>
<p>Maeon megállt s visszafordítá fejét duzzogva.</p>
<p>– Vagy én ölöm meg azt, vagy az öl meg engem.</p>
<p>– Ragadjátok meg! kiálta Odenath, facsarjátok ki kezéből a
fegyvert, dugjátok be az őrjöngőt egy barlangba, s hengerítsetek
követ a nyilásra, hadd legyen ott, míg a vadászatnak vége van.</p>
<p>A király parancsai egy pillanat alatt teljesítve lőnek, Maeont
lefegyverzék s barlang hiányában beerőszakolták egy roppant
baobabfa odvas üregébe, sűrű tövissel elzárva annak nyilását. A
tigrist azonban nem lehete többé berkéből kiverni. Már esteledni
kezdett, s még nem birtak vele boldogulni, ha egyik helyről
elhajták, a másik oldalra ment, de a berket el nem hagyta.</p>
<p>Végre nem maradt más eszköz kiűzésére, mint a berket
fölgyujtani.</p>
<p>Hosszú nyilakat kentek be czédrusgyantával s azokat meggyujtva,
oda lövöldözék, a hol morogni hallák a vadat.</p>
<p>Az égő nyilak, mint megannyi lidércz, repültek az elsötétült
égen, sűrűen hullva a cserje közé, mely itt ott meggyulladva,
egyszerre több helyen lángolni kezdett; a tűz tovább harapózott, az
égő pontok összeértek, s a nedves rekettye ropogása közben
megelevenedni látszék az egész csalit, mintha minden ágnak külön
lakója lett volna, egész zivatara a madaraknak kerekedett föl az
égő berekből, <span class="pagenum"><a name="Page_37" id=
"Page_37">-37-</a></span> ijedt orditozással töltve be a léget; s
minden irányban lehete látni a futó kigyókat, mik süvöltő fejeiket
feltartva menekülni iparkodtak az égő zsarátnok alól, rémségesen
hangzott a benszorult tekenősbéka jajgatása s borzasztó volt látni
egy roppant boát, mely a tűz közé szorulva, miután mindenünnen
visszariadt, végre felcsavarodott egy magánosan álló pálmafára,
farkával verve az égő lombokat, széles szájával dühösen tátongva az
alatta összeérő lángokra, s midőn a pálma is meggyulladt, egy
pillanatig kínos tekergéssel csavargott az égő sudar körül, s azzal
hirtelen lebomlott arról, s a tűzre veté magát, fetrengő karikákat
hányva benne, míg végkép megégett.</p>
<p>Az egész táj sötét volt már, mi annál borzasztóbbá tette a berek
égését, a fellobogó tűzfény vérszínt adva minden tárgynak. A
tigrisnek semmi mozdulatát sem lehete még kivenni, egyszer azonban
épen oda eshetett az égő nyíl, hol a vad elrejtőzve feküdt, s a
mint a lángok melegsége kiállhatlanná kezde válni, hirtelen
elordítá magát a vad, s bőszülten rohant ki a még egyedül ép
oldalán a bozótnak.</p>
<p>Ott vártak rá mind. A tigris látta őket rászegzett szemekkel,
felé emelt dárdáikkal, s lehajtva a földre gyönyörű karcsu
termetét, mérgesen összehuzva orrát és szemöldeit, körültekinte
éles topázzöld szemeivel, s mintha kiszemelte volna magának azt, a
ki legjobban félt tőle, néhány apró kuszó lépéssel előbbre simulva,
hirtelen egy óriási szökéssel azon elefánt fejére ugrott, melyen
Herode ült.</p>
<p>Herode a bámulat és félelem által meg volt meredve, s a dárdát
kezében tartá, a nélkül, hogy legkisebbet tenne védelmére.</p>
<p>Az elefánt azonban készen várta ellenfelét, s ormányát hasa alá
rejtve, a mint a tigris fejének ugrott, egyszerre derékon kapta
azt, s egyet lódítva rajta, fölhajtá azt a levegőbe.</p>
<p>Az izmos állat kapálózva vetett bukfenczet a magasban,
<span class="pagenum"><a name="Page_38" id=
"Page_38">-38-</a></span> s a mint visszafelé esett, egy kézív
pendülése hallék s a földre hullott vad nem ugrott fel többet, ott
maradt végig elnyulva, egy aranytollú nyíl szivét járta keresztül.
E nyilat Zenobia küldte neki.</p>
<h3>VIII.</h3>
<p>A tárogató-szó hivása mindenünnen összetéríté az elszéledezett
vadászokat. Egy óriási banaánfa alatt ütöttek sátort, melynek
roppant területe alatt az egész vadászsereg elfért. Fáklyák helyett
két szálas czédrust gyujtottak meg, s ezek világánál ülték meg a
vadászatot.</p>
<p>A langyos esti légben fegyvereiket s öltözetük nehezebb részeit
lerakva, körülülték a pázsitból hányt kerek asztalokat a férfiak.
Egyszerű ételek voltak azokra terítve, sült hús és bőlényszarvakba
töltött bor.</p>
<p>Minden ki volt fáradva a nap munkájától, csak a kedv nem még. A
férfiak egyedül maradtak asztalaiknál, mialatt a nők rögtönzött
sátoraikba s fák galyaira feszített függő ágyaikba távoztak
pihenni, hogy jelenlétök se ne gátolja a férfiak kedvét, se
kicsapongásra ne ingerelje.</p>
<p>Az erőteljes férfi hangok által énekelt kardalok lelkesítő
riadalban hangzottak szét, a távolból hangzott egyes kürtszó, tán
egy eltévedt vadászé, mire ismét a harczi hármónia felelt
vissza.</p>
<p>S midőn a bor lelke a sziveket átjárta, tánczra ugráltak a
férfiak, harczias kört alakítva, melyben nem a láb járta a tánczot,
hanem a kar, a fő, a szemek villogása. – Minden mozdulat harczot,
viadalt kifejező, az egész egy csata fegyver nélkül.</p>
<p>Közepett ült a király. Trónja egy lefürészelt czédrusfa törzsöke
volt, baldachinja a harmattól ragyogó lomb. Lábainál játszott
Herode, papagálytollakból kötözve bokrétát.</p>
<p>– Valaki hiányzik közülünk, monda Odenath, oda intve
fegyverhordozóját. Bocsássátok ki Maeont s hozzátok közénk.
<span class="pagenum"><a name="Page_39" id=
"Page_39">-39-</a></span></p>
<p>Herode fölneszelt e névre, s elveté a tollakat kezéből s
karjaival átfonva apja térdét, annak arczába néze félelmesen.</p>
<p>Maeont elővezették; sötét képpel, szótlanul állt meg a király
előtt, palástja vállai körül volt tekerve s mindkét keze eldugva
alatta.</p>
<p>– Megbocsátom hirtelenkedésed, monda Odenath, bizalmas
szivességgel nyujtva elé kezét, jer, ülj oldalamra; a mi a vadászok
közt történt, ne tartsák eszükben a rokonok.</p>
<p>S azzal két billikomot hozatva elő, egyiket fölvette maga,
másikat Maeonnak nyujtá, nyájasan kinálva:</p>
<p>– E pohár az engesztelődésnek.</p>
<p>Maeon balkezével vette el a serleget, s azon pillanatban, midőn
Odenath fölhajtá a magáét, kirántá palástja alól jobbját, melyben
kardja villogott, s felordítva: «és ez a kard a bosszuállásnak»,
Odenathra rohant.</p>
<p>Sebesebben mint a kardcsapás, veté magát Herode apja testére,
gyönge kezével föl akarva tartani Maeon kardját. Nyomorú elfonnyadt
teste kevés volt paizsnak, a villámgyors döfés az ő keblén
keresztül érte az apáét, mindkettő szivét egy vassal szegezve
egymáshoz.</p>
<p>Maeon lekapta a hátrahanyatló király fejéről a diadémot, s azt
saját homlokára téve, felszökött annak helyére, s véres kardját
öklébe fogva, kiálta a rémülettől megkövült férfiaknak:</p>
<p>– Én vagyok királytok! E korona azzá tesz engem, és ha e korona
nem, azzá teend e kard.</p>
<p>– Halál fejedre! ordítá két férfi, kardot ragadva kezébe. Azon
pillanatban mindkettő orgyiloktól átszúrva rogyott össze.</p>
<p>– Meg ne mozduljatok! kiálta Maeon hyænai szemforgással; minden
ellenségem háta mögött egy hívem áll! Minden lázadó mellett ott ül
a bakó!</p>
<p>Az emberek tétovázva tekintének egymás szemeibe, mindenik a
másikat gyanítva Maeon hívének, s néhányan Maeon czinkosai közül
seregleni kezdének körüle, míg <span class="pagenum"><a name=
"Page_40" id="Page_40">-40-</a></span> a király barátai eldugott
fegyvereiket keresték s a boszú, a lovagiasság és önféltés
elszántságával rohantak a gyilkosra a legelső fegyverrel, a mi
kezökbe akadt s egyenkint estek el vad viadal közben, anélkül, hogy
hozzá férhettek volna.</p>
<p>A zaj, a tombolás átalánossá lőn, mindenki ellenségnek nézte
társát, s a szilaj tusa közepett az egyik égő szálfa, gyökereig
leégve, a küzdő tömegek közé zuhant, mintegy égi tűzkard, mely a
harczolókat szétválasztani csapott le. Az ordítás közül egyedül
Maeon menydörgő hangja hallatszott ki.</p>
<p>– Én vagyok királytok! Én vagyok a megtapodott féreg, ki megöli
az óriást. Rajtam nem fog sem fegyver, sem átok. Én vagyok a
hetedik gyermek, ki burokban született, engem férfi keze el nem
ejthet.</p>
<p>– Asszonyé fog hát elejteni, kiálta közbe egy haragtól csengő
szózat, melynek hallatára Maeon egyszerre elsápadt, elnémult; s a
küzdő tömegeken keresztül egy nőalak tört felé, szétszórt hajfürtei
a sötét éjben is feketék voltak, égő szemei világítottak benne.</p>
<p>– El innen, asszony! kiáltának Maeon párthívei, elállva útját.
Ez harcz, nem choraea!</p>
<p>– Én Zenobia vagyok! viszonzá büszkén a nő, s a kardcsapás,
melylyel az ellenállók közé vágott, bizonyítá, hogy ő az.</p>
<p>Maeon hívei elhulltak egyenkint, gyalázatos halállal egy asszony
kezétől; az utolsó, kinek a bosszúálló nő kardvillanása örökre
kioltá szemevilágát, sikoltva terjeszté kezét Maeon felé:</p>
<p>– Maeon, védd magad! Ez asszony az égből esett ide, s minket a
pokolra küld.</p>
<p>Maeon hallgatva, mozdulatlanul nézett a gyilkolva közeledő
asszonyra, kinek tekintete megigézte a legbátrabb férfiakat, hogy
nem tudták magukat védeni halálcsapásai ellen s erőtlenül hullottak
el körüle. A véres kard le volt eresztve kezében. <span class=
"pagenum"><a name="Page_41" id="Page_41">-41-</a></span></p>
<p>– Emeld fel ezt az orgyilkot! kiálta Zenobia, Maeon kardjára
ütve.</p>
<p>Maeon elborult arczczal tekinte a hölgyre s kardját elhajítá
magától.</p>
<p>– Ha téged megölnélek, akkor hiába öltem volna meg ezt.</p>
<p>S hogy szavai nem kegyelemkérés voltak, azzal bizonyítá, hogy
ráhágott lábával Odenath holttestére.</p>
<p>Azon pillanatban markolatig merült szivébe Zenobia kardja.</p>
<p>Szótlanul rogyott össze; Zenobia hosszú, hollófekete hajfürtei
arczára omlottak, oda voná azokat ajkaihoz összecsókolá és
meghalt.</p>
<h3>IX.</h3>
<p>Ezelőtt másfélezer évvel…</p>
<p>Ha Egyptomból az arab sivatagokon keresztül hat napig vándorolt
az utazó, s nem talált egyebet egyes kutaknál, hetediken a hasadó
hajnal sugárai között messziről sötétlő pálmaerdőt látott
megjelenni.</p>
<p>A tevék ezentúl nyargalva futottak, a lovakat nem lehete
visszatartani többé, az emberek arcza is egyszerre felvidámult. Az
a pálmák országa volt. Palmyra földe, a gazdag, a boldog, a
hatalmas Palmyráé, hova kelet és nyugot sietett kincseit hordani, s
örömeit keresni; hol egyedül lakott még igazság a földön; hol
egyedül állt fölemelt fővel a nép királya trónja előtt; hol egyedül
volt még megjutalmazva az erény, üldözve a bűn, védve az
ártatlanság; hol gazdag volt a becsületes, s boldog volt a
tisztalelkű; hol igaz mértékkel mértek a piaczon; hol üresek voltak
a börtönök; hol egy asszony kezében volt a királyi pálcza, kinek
tekintete előtt elszáradt az ellen, s fölvirult az ország.</p>
<p>Ez volt Zenobia, Palmyra királynője, a hasonlíthatlan
<span class="pagenum"><a name="Page_42" id=
"Page_42">-42-</a></span> városé, mely népek felett uralkodott, és
a kiken uralkodék, azok mind áldák és dicsőíték.</p>
<p>Három napi járás volt e roppant város falainak kerülete, melyek
égetett téglából voltak rakva, védő tornyokkal, s száz kapuval,
miknek portálein diadalfaragványok díszlettek, királyok, hősök
képei, kik négylovas szekéren, vagy fehér elefántokon álltak,
kezeikben pálmaággal.</p>
<p>De jobban, mint e fal, védte Palmyrát a körülfekvő véghetetlen
puszta, védte népeinek karja.</p>
<p>Minden reggel korán lehete látni a kapukon gyakorlatokra
kivonuló seregeket, kik a királynő láttára gyakorlák magukat
nyíllövésben, kopjahajításban s bámulatos fordulatok
kivitelében.</p>
<p>S ha szükség volt rá, fegyvert fogott minden férfi, a ki
Palmyrában lakott, s ha ez nem volt elég, fegyvert fogott minden
asszony.</p>
<p>E város egy aranymarkolatú kard volt, kívül ragyogó, belül
éles.</p>
<p>Ez óriási templomok, roppant oszlopsoraikkal, mind úgy voltak
alkotva, mintha váraknak lennének szánva, miket egykor védeni kell.
Szilárd, tömör épületek mind, a miknek külalakját ragyogóvá
varázsolta a keleti költészet.</p>
<p>A tágas, egyenes utczák palotáinak homlokzatán művészi véső
remekelt, a roppant kerek tornyok, miken köröskörül egy tekergő
csigalépcső vezetett, porphir oszlopokkal voltak tetejökig rakva;
nagy, magas házak tetején virultak a függő kertek, kettős, hármas
fokozatban, virágok, fák és tavak, mikben hattyuk fürödtek a
magasban. A város közepén emelkedett Odenath mausoleuma, arany
oszlopokkal, márványszobrokkal, miken a márvány becsesebb lőn az
aranynál, az egész padlat a legragyogóbb színekből összeállított
mozaikkal kirakva.</p>
<p>Vele átellenben állt Zenobia palotája, egészen fehér márványból,
alabastrom oszlopokkal, csak nagyszerűségben királyi, minden
külragyogvány nélkül. A királyné szerette látni a pompát, de nem
magán. <span class="pagenum"><a name="Page_43" id=
"Page_43">-43-</a></span></p>
<p>És minden, a mit a szem látott, olyan volt, a mit a lélek
megszeretett, nagy és szép együtt, az egymásfölé emelkedő csarnokok
különböző szinű kövekből építve; kék, zöld és rózsaszinű márvány,
vereslő porphir, ragyogó fekete épületek, ezüst oszlopokkal;
roppant kúptetők, miket réz elefántok háta emelt; csodás
porticusok, miknek szövevényes bolthajtásai egymást látszottak
támogatni, ellepve aranyzott rácsozattal, mely messziről úgy tünt
elő, mint egy arany csipkefodor; a szobrokkal rakott merész ívezetű
hidak s a tágas téreken fölnyúlongó hattyukarcsú obeliskok, a sötét
myrtusberkek közepéről fellövellő szökőkutak, mikben bájos
istenszobrok füröszték márvány tagjaikat; s mind e pompa és
magasság fölött egy nagy uralkodó templom dombteteje, egészen
megaranyozva, hogy még a nap is megismerhesse benne azon helyet,
melyben őt imádják.</p>
<h3>X.</h3>
<p>Odenath halála után öt év mult el már; kelet népei hozzá szoktak
már a boldogsághoz és szabadsághoz. A nemzeti élet érzete
átmelegíté a szíveket. A római senatus ugyan még szolgatartományai
közé számítá Syriát, de a szomszéd fejedelmek nem küldék többé
követeiket, sem a népek az évi adót Rómába, hanem Palmyrába, s
Zenobia bibor palástban s fején diadémmal fogadá a hódolókat, kik
őt kelet királynéjának kezdték nevezni.</p>
<p>Béke volt a szomszédban is, a népeket józan nyugalomban tartá a
hatalmas nő közelléte, s egy napon egyszerre négy követ érkezett a
világ négy része felől Zenobia trónja elé.</p>
<p>Nyájasan, de méltóságteljesen fogadá a követeket a kétszeresen
hódító asszony: hódító szépsége és hatalma által.</p>
<p>Fegyver és drágakő ragyogott trónja körül, őt magát fehér ruha
födé, melyre biborpalást hullott, amaz a tiszta erényű nő, ez a
hatalmas királyné jelmeze. <span class="pagenum"><a name="Page_44"
id="Page_44">-44-</a></span></p>
<p>Jött az első követ; Armenia királya küldé; csodabalzsamokat s
varázsfűszereket hozott, miket bűvész-tudós, magusok készítének az
élet hosszabbítására, s azokat Zenobia lábaihoz rakva, elfogódott
hangon rebegé: «üdv neked, kelet királynéja!» s háromszor veté
magát előtte a földre.</p>
<p>A másik követ Persiából jött. Sapor király koronája gyémántjait
küldé az egykor megvetett ellenségnek, kinek most szövetségeért
folyamodott. A követ megcsókolá előtte a földet s elragadtatással
kiálta: «üdv neked, kelet királynéja!»</p>
<p>A harmadik követ Indiákról vándorolt ide, tenger mélyéről
halászott gyöngyöket s beszélő madarakat hozva a királynénak, s a
mint homlokával érintve a padlat mozaikját, monda: «üdv neked,
kelet királynéja!» a madarak utána kiálták – üdv neked, kelet
királynéja!</p>
<p>Zenobia komoly arczczal fogadá a hódolatokat, tekintetében nem
látszott azon mosolygás, melyet gyönge szivekből szokott előcsalni
a hízelgés és szerencse.</p>
<p>Ekkor előállt a negyedik követ. Kemény tekintetü férfi: merész
arcz, éles szemek, görbe sasorr, vállig meztelen karok; rövid
tunica, vékony biborszegélylyel; ujján egyszerű aranygyűrű, az is
vasszinűre festve; oldalán rövid széles kard; semmi pánczél, semmi
arany, selyem vagy himzés öltözetén.</p>
<p>Merészen a királyné elé lépett, fölemelé fejét, s ujjával
rámutatva, kemény hangon kiálta rá:</p>
<p>– Le onnan a trónról, asszony! Engem Róma küldött…</p>
<p>Az arczokon az ijedtség viaszszíne, s a harag lobogványa
váltogatá egymást, csak Zenobia arcza maradt nyugodt. Kit a hódolat
föl nem emelt, a bántalom le nem sülyeszte.</p>
<p>– Beszélj, monda a követnek; hanem arra gondolj, hogy neked, ki
mint követ sérthetlen vagy, mást sértened nem merészség, asszonyt
sértened nem dicsőség. <span class="pagenum"><a name="Page_45" id=
"Page_45">-45-</a></span></p>
<p>A követ összefonta mellén karjait s rendületlen hangon
szónokolt:</p>
<p>– Ez ország Róma tartománya s te Róma alattvalója vagy; e
területen senki sem lehet úr, csak a kit Róma tesz azzá. Férjedet a
tanács engedé királynak lenni, téged nem ismerünk. A tanács
határozata ez. Syria trónja Odenath halálával ravatallá változott,
s a koronát, mely utána sem téged, egy asszonyt, sem fiadat, egy
gyermeket, nem illet, tartozol férjeddel együtt eltemetni. Ha
királyhoz mégy nőül, az ellen senki sem szól, de hogy egy országot
válaszsz férjül, azt tiltjuk neked, s ha te Palmyra neje lettél,
Palmyra özvegye fogsz lenni.</p>
<p>Zenobia arcza lángolni kezde e szavakra. Midőn a római elvégzé
beszédét, fölemelkedék trónjában, s belső indulattól reszkető
hangon válaszolt:</p>
<p>– Mondd meg Rómának ezt: sem Róma, sem én nem vagyunk urai e
földnek; urai egyedül az Istenek, kik országokat osztanak, s
királyokat kennek föl. E trónt, melyen ülök, nem Róma ajándékozá
nekem és férjemnek: kardom vívta azt ki, az övével együtt, egy
ellenség kezéből, ki előtt legióitok lerakták a fegyvert, s ki
legvitézebb császártok alakját polyvával kitömve tartja bálvány
istenei templomában; – és ez ellenségen én álltam boszút, míg
Valerian tulajdon fia, – Róma caesárja – otthon tűzhely és
serpenyők között tölté el idejét!</p>
<p>A római arcza égett e szavaktól; – igazak voltak.</p>
<p>– És a senatus, mely reszketett, midőn a barbarok Róma falai
előtt állottak, s midőn kardunk megvédte tőlük a keleti határt,
megengedé, hogy mi is megpihenjünk saját hazánk földén, – most nem
ismer engem; most szégyenel nevemre emlékezni? S ki ez a senatus? –
Róma patriciusai talán? az ősi laticlavusok? A Cátók, Horatiusok,
Flavusok dicső utódai, a háromszáz patres conscripti unokái talán,
kik az égő város piaczán, currulis székeiken ülve nyugodtan várták
be a halált? Ők nincsenek többé. Tiberius, Caligula, Nero,
Commodus, Caracalla, <span class="pagenum"><a name="Page_46" id=
"Page_46">-46-</a></span> Heliogabalus – ez őrült szörnyetegei a
világnak – tövestül kitépték soraitokból e büszkeségeit Rómának s
ültettek helyökbe borbélyokat, gladiátorokat, libertinokat,
kéjhölgyek fiait! nem elég… paripáikat ültették oda közibétek!…</p>
<p>– Asszony, ne tovább! kiálta közbe a római.</p>
<p>– Czáfolj meg, vagy mondd, hogy Rómában az igazmondás vétek. És
e senatus szégyenl egy asszonyt ismerni királynak, mely kéjhölgyek
előtt hajtotta meg nyakát! és egy római mer büszke arczot mutatni
egy asszony előtt? midőn Rómában templom van emelve egy
Faustinának, hol őt, mint Istenasszonyt imádják holta után, ki
éltében az utolsó gladiátornak volt rimája!…</p>
<p>A római szemeiből hullottak a könyek düh és méltán érzett
szégyen miatt.</p>
<p>Zenobia méltóságteljesen lépett alá trónja lépcsőjéről s kezét a
római vállára tevé.</p>
<p>– A ki az oroszlánt a pusztára küldé lakni, fegyvert is adott
neki, melylyel magát védelmezze. Hogy ha Gallienus jól megtanult
bánni a főzőkanállal, én megtanultam bánni a karddal, s ha neki
illik a szoknya és főkötő, melybe férfi lételét megtagadva búvik,
nekem meg illik a pánczél és sisak, s ha kedve van engem attól
megfosztani, jőjjön érte, és vegye el tőlem…</p>
<p>Ezzel ismét felült trónjába.</p>
<p>– Te mondád! viszonzá a római s sebesen eltávozott.</p>
<h3>XI.</h3>
<p>Nem sokára megindult Marcus Labio propraetor a kisázsiai és
egyptomi legiókkal Zenobia ellen; az ország határán készen várta
őket a királyné; apró előcsaták után előre hagyta őket nyomulni,
akkor egész erejével rájuk veté magát. Hasztalan volt a római
légiók összetartása, harczrendszere, gyakorlottsága a keleti fajok
fanatismusával szemben; mindenütt túlszárnyalva, hátravetve, csatát
<span class="pagenum"><a name="Page_47" id=
"Page_47">-47-</a></span> csatára vesztettek; nem futottak sehol,
de fogytak mindenütt; egy kis csapat maradt csak utoljára, mely még
folyvást küzdve hátrált egész a Bosporusig s ott az utolsó emberig
ellhult, hogy vezérét és az utolsó sast megszabadítsa. A propraetor
egyedül érkezett meg Rómába, elmondva, hogy látta Zenobia kardját
villogni.</p>
<p>A győztes királyné útját virágokkal hinték a népek, kiknek
szolgaságát a legiók vérével letörlé; egész Kis-Ázsia, Egyptom
meghódolt előtte, az országok, miket egykor ősei birtak,
örömriadóval üdvözlék az unokaleányt, ki a régi dicsőséget
visszahozta rájuk. S van-e öröm hasonlítható a dicsőség
öröméhez!</p>
<hr class="tb" />
<p>Gallienus császárt nem sokára utolérte a római caesarok sorsa. –
Orozva meggyilkoltatott. – Utóda Claudius lett, bátor hadvezér,
józan uralkodó, kinek nem sokára kemény harczai támadtak észak
barbar népeivel: a góthokkal és alemanokkal.</p>
<p>Egy napon ismét római követek jelentek meg Zenobia előtt,
Claudius császár által küldve, kinek szónoka e szavakon kezdé
beszédét:</p>
<p>– Üdv neked, kelet királynéja!</p>
<p>Claudius császár azon hizelgő izenettel tisztelé meg a palmyrai
királynét, hogy míg ő nyugaton védi a birodalmat, addig annak
fényét Zenobia tartsa fenn keleten…</p>
<h3>XII.</h3>
<p>Claudius császár nem tartá fenn a birodalom hatalmát nyugoton.
Elesett a góthok elleni harczban. Ezuttal a császári trón a
harczparipa nyerge lőn, s ki azt a több követelők közül
legbiztosabban ülte meg, az Aurelián volt.</p>
<p>A nép ahhoz pártol, a kit legerősebbnek lát; Aurelián rövid idő
alatt markába birta szorítani a szétbomladozó római birodalom
részeit. Egyik lázadó a másik után elesett, vagy meghódolt,
legyőzetett, vagy áruló lett. <span class="pagenum"><a name=
"Page_48" id="Page_48">-48-</a></span></p>
<p>Csak Zenobia állt még, csak Palmyra mert még Róma vetélytársa
lenni. Kelet minden népei szövetséget kötöttek vele a fenyegetve
közelgő Róma ellen, maga a Sapor király is odaveté a harcz
mérlegébe kardját, míg Egyptom népeit Firmus lázítá fel a
közellenség ellen, fanatizálva a vad saracen fajokat.</p>
<p>Európa minden határán köröskörül hallatszott a fellázadt népek
csatakiáltása.</p>
<p>Mindez nem volt képes Aureliánt megdöbbenteni.</p>
<p>Egy reggelen a byzanti hajók az ázsiai partokra szállíták
Aurelián legióit, s a másik reggelen már meg volt hódítva
Bythinia.</p>
<p>A nomád seregek bámulva hátráltak az előrenyomuló hadtömegek
előtt, melyeknek szabályosan rendezett hadsorait semmi oldalról sem
lehete megtámadni. Hasztalan állták el útjaikat a hegyszorosokon, a
velitesek fölkeresték a gyalog ösvényeket s útat törtek a seregnek,
hasztalan támadtak reájuk véletlen, midőn útban voltak, egyszerre
minden oldalról. Azok rögtön, mint egyetlen gép, tömegekké alakíták
hadsoraikat, miket sehol sem lehetett megbontani; hiában rontottak
rájuk éjjel. A római sereg a hol megjelent, egy óra alatt
körülsánczolta magát, s egy percz alatt ébren és helyén volt
mindenki. Hiába temették be előlük a kutakat, hiába égették el az
élelmi szereket; a legionárius, nehéz fegyverzetén kívül, tiz napi
eledelt is hordott magával. A dunai legiók voltak ezek, az örök
csatákban felnőtt veteránok, kiknek játék volt a háború, s a
legnehezebb fáradság mindennapi szokott munka.</p>
<p>Ancyra megrettenve ellenállhatlan közeledtük miatt, melyet előre
elhiresztelt a futó keleti csoportok ijedelme, megnyitá a császár
előtt kapuit.</p>
<p>Tyana bezárta azokat. Azon nép, mely közt Apollonius élt, nem
adhatta meg magát ingyen. Aurelián faltörői nem üthettek rést a
város kemény falain, sem ajánlatai a nép kemény szivén.</p>
<p>Hosszas ostrom után egy éjszaka egy tyanai polgár kiszökött
<span class="pagenum"><a name="Page_49" id=
"Page_49">-49-</a></span> a városból, ki a császárnak illő
jutalomért elárulá, hogy egy vízvezető üregén keresztül észrevétlen
a város közepébe juthatni.</p>
<p>– Magadhoz méltó jutalmat fogsz kapni, mondá a császár az
árulónak, s válogatott triariusai élén belopódzott a fölfedezett
úton az alvó városba.</p>
<p>A csatazajra ébredő tyanai nép városa közepén találta az
ellenség legbátrabb legióit élükön Aureliánnal.</p>
<p>A kard még kezében volt az elárult népnek, s ha nem védheté
magát vele, önszívének fordíthatá azt, hogy hősi öngyilkolással
meneküljön az ostromló boszújától.</p>
<p>Ekkor Aurelián nyájas, biztató arczczal lépett közéjök.</p>
<p>– Bátrak voltatok, úgy monda, nem gyávaságtok, hanem árulás adá
a győzelmet kezembe; és én nem azért jöttem, hogy büntessem az
erényt, s jutalmazzam a bűnt. Ti legyetek szabadok és sértetlenek,
az áruló pedig legyen a tiétek.</p>
<p>Ezt mondva, megragadá az áruló kezét s kilódítá azt a dühödt
néptömeg közé.</p>
<p>Azok egy percz alatt izekre tépték az árulót, s a másik perczben
hódolattal borultak a császár lábaihoz, ugyanazon kardot, melyet
egy óra előtt ellene emeltek, most mellette ajánlván föl.</p>
<p>Igy hódítá meg a népeket a római, előbb elfoglalá városaikat,
azután sziveiket.</p>
<h3>XIII.</h3>
<p>Aurelián közép termetű, izmos, széles vállú férfi volt, naptól
barna arcza vonásai a harcz és szív küzdelmeihez voltak edzve, csak
magas homloka mutatta a fejedelmi lelket.</p>
<p>Viselete ép oly egyszerű volt, mint a többi katonáké: harczon
kívül fedetlen fő, vállig meztelen karok, kifejlett domború
izmokkal, fehér rövid tunica, barna sandalok, mutató ujján a
közönséges arany gyűrű. <span class="pagenum"><a name="Page_50" id=
"Page_50">-50-</a></span></p>
<p>Igy járt-kelt a legiók között, midőn azok fegyvereiket lerakva
mulatoztak. E mulatság is hadi gyakorlat volt. Tárogató melletti
pyrrhusi táncz, merész szökések, életlen fegyverekkeli viadal, mik
kétszer sulyosabbak voltak a szokottaknál, s bajnoki tusák.</p>
<p>Aurelián leszakított egy ágat a legközelebbi borostyánfáról,
mely az imaei síkon bokrokban tenyészett, s azt fölmutatva,
fölszólítá a bajnokokat.</p>
<p>– Ki akar küzdeni e jutalomért?</p>
<p>Egy zöld borostyán-galyacska nem igen gazdag jutalom ott, hol
egész erdők vannak belőle.</p>
<p>Egyszerre száz pár vált ki a sereg legjobbjai közül e jutalomért
küzdeni.</p>
<p>A győztesek ismét egymást vették elő, míg végre a küzdtéren csak
egy magas, fiatal siciliai maradt, ki küzdtársait mind legyőzte, a
kitűzött jutalomért a császár elé lépett.</p>
<p>– Oh még nem nyerted azt el, monda Aurélián. Még egy társad
hátra van, a ki a győzelmet kétségessé teszi.</p>
<p>– Nem látok senkit, mond a legionárius.</p>
<p>– Engemet sem? Most énvelem jőjj küzdeni.</p>
<p>A legionárius arcza büszkeségtől ragyogott e pillanatban.
Egyszerre küzdő állásba tevé magát, szembe állva a császárral, s
minden erejét megfeszítve, elkezde vele birkózni.</p>
<p>A körülálló sereg tetszésdörgése hangzott e tusához.</p>
<p>A katona izmosabb volt, a császár ügyesebb, míg amaz óriási
erejű karjaival a levegőbe iparkodott őt felkapni, Aurelián gyors
fordulataival majd jobbra, majd balra rántá őt ki erős állásából,
néha felhajíták egymást, s a leeső újra ismét talpon állt, s mikor
legjobban hanyatlott, akkor fordult ismét egyet, ellenének új
gáncsot vetve. Végre Aureliánnak sikerült arczát ellene mellére
nyomhatni, s aczélölelésével hátraszorítni karjait; a siciliai már
lassankint hanyatlott hátra felé, lábai belefurakodtak a fövénybe,
midőn egyszerre eleresztve a császár kezeit, fejét sebesen kiölté
annak ölelése alól s hirtelen félreugrott előle: <span class=
"pagenum"><a name="Page_51" id="Page_51">-51-</a></span> Aurelián
saját erőfeszítése által kihozva a sulyegyenből, előre bukott, s
térde és egyik keze a földet érte.</p>
<p>– Győztél katona! Monda átnyujtva a zöld ágat a bajnoknak a
seregek örömordítása között s saját kezével tűzve azt föl annak
sisakjára.</p>
<p>Adta volna egy országért a legionárius azt a kis zöld ágat?</p>
<p>Hadrenden kívül bajtársa volt a császár katonáinak, a hadsor
előtt imádott bálványa. Midőn aranyoroszlánnal ékített sisakját
föltevé, szeme intésével igazgathatá az ércz hadsorokat.
Példabeszéd volt a rómainál, hogy jó katonának jobban kell félni
vezérétől, mint az ellenségtől.</p>
<p>A gyávát, az engedetlent, ép oly bizonyosan érte a büntetés,
mint a bátrat, a hőst, jutalom és dicsőség.</p>
<h3>XIV.</h3>
<p>Tyana elfoglalása után Antiochiának fordult Aurelián. Itt üresen
találta a várost. A lakosok, jöttének hirére, fölszedték
vagyonaikat s elköltöztek a hegyek közé, nem hagyva hátra egyebet a
puszta falaknál.</p>
<p>Aurelián fölhivást intézett az elfutott lakókhoz, oltalmat és
bocsánatot igérve nekik, ha visszatérnek s felszólítására nem soká
megjelent Antiochia falai előtt Zenobia.</p>
<p>Kelet királynéja összegyűjté válogatott hadait s fiát,
Vaballatot, s nevelőjét, a bölcs Longinust, Palmyrában hagyva,
személyesen jött Aurelián elé.</p>
<p>Az immaei rónán találkozott a két tábor. Antiochia felől jött
Aurelián, Emeza felől Zenobia.</p>
<p>Ezer lépésnyi távolban fölállíták egymás előtt hadsoraikat. A
császár legelől állítá négy részre szakgatott csoportozatban a gall
és teuton segédcsapatokat; a félmeztelen, vadbőrökbe burkolt
hadfiak, szeges buzogányaikkal s hosszú pallosaikkal, az ellenség
első dühének voltak szánva, a köztük maradt hézagok a könnyű
parittyás had számára levén föltartva. <span class=
"pagenum"><a name="Page_52" id="Page_52">-52-</a></span></p>
<p>Ezek mögött foglaltak helyet tacticai összeműködésben a legiók,
fegyverzetük által mind egyformák, tojásdad paizsokkal, jobb
kezükben az irtózatos pilum, az ellenállhatlan hajító dárda,
melynek sulyos rohama elől semmi pánczél, semmi paizs meg nem
védhet, oldalukon a rövid, nehéz kétélű kard, pánczélul egyedül a
mellet védő lorica.</p>
<p>A légiók, tribunok és centuriok alatti cohorsokra osztva,
szabályos négyszögeket képeztek, hol minden férfinak egyenlő hely
volt engedve a küzdésre, s a cohorsok között három embernyi tér. A
legelső cohors elején, hol a római sas állott, épen a vexillifer
mellett lehete látni a siciliai bajnokot, a babérággal sisakján. Ki
fogja azt onnan elvehetni?</p>
<p>Leghátul egyetlen tömött négyszögben álltak nyugodt arczczal a
triariusok. A sereg legjobbjai, legvénebbjei. Harczedzett hősök,
sebekkel díszes arczczal, miken nem látszék többé sem a győzelem
előérzeténi öröm, sem a haláltóli félelem. Vasemberek, kiknek nem
öltözetük van érczből, hanem arczaik.</p>
<p>A sereg két szárnyán állt egy illyr és numid lovasság. Könnyen
fegyverzett had, taréjos sisak, gömbölyű paizs és hosszú kard
minden fegyverzetük.</p>
<p>Az egész néma hadsereg fölött semmi sem mozdul, csak a sasokra
és parancskezekre kötött szalagok s nem hallik benne semmi hang,
csak a tribunok szájról-szájra kelő jelkiáltása, s ha egy tag
indul, vagy fegyvereit megzörrenti, mintha egyetlen gép mozdítaná
egyszerre száz kezét, egyszerre hangzik el minden lépés, egyszerre
áll meg, a hajítórdárdák közül egy sem áll elébb, vagy hátrább,
maga a parittyások bonyolódott tekergése az utolsó lépésig
betanult, szabályszerű.</p>
<p>A seregek mögött még egy csoport lovasság van hagyva a
táborszerek és néhány csodás gép védelmére, mikkel köveket s óriási
nyilakat lehet az ellenségre hajigálni.</p>
<p>Szemben a római sereggel félkör alakban voltak fölállítva
<span class="pagenum"><a name="Page_53" id=
"Page_53">-53-</a></span> a palmyrai hadak. Csupa lovasság,
ezredekre osztva; minden ezrednek más szinű zászlója, más alakú
fegyverzete. Legszélről a beduin lovasok, hosszú dárdáikkal, fehér
lepleik alól sötétlő szakállal s villogó szemekkel; a közepe felé a
gyakorlottabb hadak: a kurdok, saracenok nehéz harczkardjaikkal s
fürészfogú hústépő pallosaikkal; legközépen tiz ezrede a
legválogatottabb vitézeknek, tetőtől talpig pikkelypánczélba
öltözve, még a lovak homlokán is vaslemezek, mik kiálló
dárdahegyekben végződtek; e válogatott harczosok mögött volt a
kétszáz harcz-elefánt elhelyezve, miknek hátán minden felekezetek
papjai ültek, bálványaikat kezeikben tartva, a legizmosabb
elefántra volt föltéve a nap arany bálványa, az emezai templomból
előhozva, melyet kétszáz hófehér palástba öltözött boncz őrzött
hosszú csillagalakú buzogányokkal, maga a főpap a bálvány mellett
ült: hosszú fehér szakálla eltakarta a mellére himzett arany
napot.</p>
<p>A gyalogság itt is csak a had söpredéke volt, hátul hagyva
fedezetül, mely a sátorokat őrzé, félmeztelen parittyás és kézijas
csőcselék, melyet csak a zsákmány csalt a harczba. A keleti hősök
nem jártak gyalog soha.</p>
<p>Az ezredek közötti hézagokat a kürtösök foglalák el, csodás
alakú, sárkányfejű hangszereikkel, fejökre egy-egy oroszlánbőr
sörényes feje huzva.</p>
<p>A palmyrai sereg úgy állt a rómaival szemben, mint egy óriási
félhold, mely két érczszarvával amazt átölelni s ölelésével
megfojtani fenyegeté.</p>
<p>Az első kürtriadó megszólalt. Aurelián egy emeltebb dombtetőre
állt föl, honnan egész seregét beláthatá, míg Zenobia végtől végig
nyargalt seregei előtt, lelke erejét öntve át azokba. Ezüst
lánczszemekből fűzött pánczél födé a deli hölgy termetét, vállain
gyémántos oroszlánfejekben végződve, s karcsú derekán széles
aranyövvel átszorítva, fekete hajfürtei gömbölyű arany sisakja alá
voltak felszorítva, melynek tetejét egy lángoló phönix ékesíté; oh
annak könnyű volt meggyulladni szemei lángjától, <span class=
"pagenum"><a name="Page_54" id="Page_54">-54-</a></span> orczája
hevétől. A fehér paripa ágaskodva tánczolt királyi terhe alatt,
mintha az által is magasabbra akarná őt emelni. A merre járt, a
lelkesült hadak lázas örömkiáltása terjedt mindenfelé, oly csodás
ellentétül a római sereg hideg néma nyugalmával.</p>
<p>A második kürtszóra előnyargaltak az ezredek hadnagyai, s keleti
szokáskint egyedül állva ki a had közötti síkra, hangos szóval
fölhívák az ellenfél legjobb bajnokait lovagias párviadalra,
bárminő fegyverrel.</p>
<p>A néma ellenfél velitesei parittyákkal feleltek e fölhivásra,
mire a hadnagyok visszanyargaltak dandáraik elé s az erre támadt
zaj és nyilsüvöltés közül csak Zenobia szavai hangzottak elő, a
mint kardját kirántva, melynek csorbái sok harcz küzdelmeiről
látszottak beszélni, seregeihez szónokolt.</p>
<p>– Vitézek! szabad rónák, hódíthatlan bérczek szülöttei! A harcz
napja megvirradt, az ellenség előttünk áll. Ő lánczczal kinál
bennünket, mi kináljuk vissza karddal. Nem első ellenség ez, a ki
ellenünk jő, rohanjunk rá, hogy legyen utolsó. – Előttünk a
dicsőség, hátunk mögött a gyalázat. – Előre!</p>
<p>A trombiták, kürtök, tárogatók harsogása folytatta szavait, s a
hadsereg dörgő ordítása reszketni tanítá az egeket, egy kerek
porfelleg támadt a nyargaló paripák robajában, a római sereg felé
omolva, mintha a vihar hajtaná; belőle a kivont szablyák hánytak
villámokat.</p>
<p>Legelsőbb a két szárny csapott a római seregre; az illyr
lovasság azon pillanatban össze volt törve a palmyrai alvezér,
Zabdas arab lovassága által. A nehéz harcz-szekercze szétrepeszté a
paizsokat, s a hosszú karcsú dárda kihányta a lovagokat
nyergeikből, ezek vad futamodással rohantak a pusztának, Zabdas
által űzetve. A tulsó szárny numid lovassága nem várta be a
rohamot, mielőtt a syriai csapatok összecsaphattak volna vele,
hirtelen megfordult s szélesen kiterjedt sorban el kezde futni a
nehéz pánczélos lovasság elől, maga után csalogatva azt a mocsáros
lapályba <span class="pagenum"><a name="Page_55" id=
"Page_55">-55-</a></span> s egyszer-egyszer összecsoportosulva
visszatámadt reá, s mire az rendbeszedé magát, ismét odább vonult,
keresztül-kasul hordta azt a síkon s kifárasztva, a nélkül, hogy
harczba ereszkednék vele.</p>
<p>Zenobia válogatott hada addig egész sulyával csapott le a római
sereg legióira.</p>
<p>A germán legiók, mik legelől álltak, fogadták a roham első
dühét. Mint a had istenasszonya nyargalt legelől a királyné maga,
arcza elé tartott paizszsal, a legió tribunját választva ki
magának. Az egy nő által látva magát megtámadtatni, dühösen vágott
hosszú pallosával Zenobia felé. Az öblös paizs nagyot kondult a
csapás alatt, de a királyné karja meg nem hajolt tőle, s az ő
csapása mint a villám csapott le a tribun mezetlen nyakára; halva
rogyott az le, látni sem maradt ideje a csapást, nemhogy
kikerülni.</p>
<p>A germánok minden hősi védelme hasztalan volt e föltarthatlan
roham ellen; a kard éle eltompult az átjárhatlan pánczélokon.
Soraik összebomlottak; itt-ott látszott még egy-egy izmos herculesi
alak, maga körül csapkodva szeges buzogányával s egyedül küzdve
tömegek ellen, hosszú szőke haja repkedett a szélben, míg az is
dárdáktól átfurva eldőlt s összetapostatott. Nem futott és nem adta
meg magát egy is; a hol állt, ott halt meg.</p>
<p>Holttesteken keresztül diadalordítással rohantak a palmyraiak a
római legiókra. Azok nyugodtan várták be őket egész tíz lépésnyi
távolra, kezökben tartva a nehéz pilumot s azon pillanatban
egyszerre hajíták elleneikre az irtózatos fegyvert, mely keresztül
rontva paizson, pánczélon másfél lábnyi vasával, öldöklött a hova
ért, s azzal kezökbe ragadva a rövid kardot, mintegy érczfal
megállíták a rohamot.</p>
<p>– Ne vágj, hanem szúrj, katona! kiálta Aurelián a harczosoknak;
a tanács jó volt: a kard éle nem fogta a pikkelypánczélt, de a
döfés keresztül járt rajta, s a palmyrai lovasság egy eleven
bástyát talált maga előtt, melybe sehol sem lehete betörni; ha
elesett egy, rögtön másik állt <span class="pagenum"><a name=
"Page_56" id="Page_56">-56-</a></span> helyébe, s ha kifáradt az
első sor, egy pillanat alatt fölváltá a második, pihent erővel.</p>
<p>Az első kohorsnál folyt a legdühösebb harcz; mindkét fél hősei
itt voltak összegyűjtve, a hány palmyrai esett el, annyi római halt
meg érte. Végre a legió tribunja is elhullt, s a kohors közepén
ketté töretett.</p>
<p>Aurelián a dombról nézte a csatát. Látta Zenobiát a tömegek élén
harczolni, mint tördeli össze legjobb legiója sorait, az elsőt, a
másodikat, végre csak az utolsó rend állt még. Az is keresztül
töretett, a hősök egyenkint hulltak el, csak a vexillifer körül
küzdött még egynehány végelszántsággal, köztük volt a siciliai, a
babérággal sisakján. Végre csak ő maradt egyedül. Az ellenség körül
özönlé; maga küzdött valamennyi ellen; balkezébe fogta a sast,
jobbjával villámsebesen oszta csapást és döfést mindenfelé; egyik
sebét a másik után kapta; arcza, homloka vérzett, meg nem mozdult
helyéből; végre egy nyilvessző állt meg szíve fölött, a bajnok
féltérdre rogyott, a sisak leesett fejéről, kezével a babérágat
ajkaihoz szorítá, s egy jajkiáltás, egy sóhaj nélkül meghalt.</p>
<p>Ekkor jött elő Aurelián a triariusokkal.</p>
<p>A mogorva hidegség, mely a veteránok arczán honolt, most némi
megtorló boszú vonásaival elegyült; fenyegető tekintettel
közeledtek a győztesen előre nyomuló palmyraiak felé, s az első
dárdasuhintás kényszeríté azokat az elfoglalt tért nekik
átengedni.</p>
<p>Zenobia szemközt állt Aureliánnal. Mintegy új erőt gyűjtve
megpihenni látszék leghatalmasabb ellenéveli végküzdelemre. Keble
hevesen dobogott a harcz küzdelmeitől, kardjáról a vér csepegett
alá. Kigyulladt arczát, villogó szemeit közelről láthatta az
imperator, hogy megitélhesse róla, miként méltó ellenére talált;
hajfürtei kibomolva a sisak alól, szabadon lebegtek délczeg vállai
körül. A harcztárogató rivallása, a haldoklók nyögése s a küzdők
tombolása közül kihallatszott dörögve csengő hangja, a mint
harczosait új viadalra buzdítá; a veteránok minden oldalról
<span class="pagenum"><a name="Page_57" id=
"Page_57">-57-</a></span> látták ellenök gyűlni e vérlepte
alakokat, miknek arczán a fanatismus lángja vonaglott.</p>
<p>E pillanatban idegrendítő ordítás hangzott a palmyraiak háta
mögött, mely kényszeríté őket megdöbbenve hátratekinteni.</p>
<p>A jobbszárnyon levő numid lovasság, a nehéz arab seregeket a
mocsáros lapályokba csalva, itt egyszerre keresztül tört azoknak
szétosztott sorain, s míg azok messze hátra maradtak mögötte, a
tartalékul maradt syriai gyalogságra veté magát.</p>
<p>Ez az első nyillövés után a futásban kereste menedékét, s a
kétszáz elefánt a bálványképekkel magára maradt a támadók
előtt.</p>
<p>Az elefántok harczordítása volt az, mely a csatazaj közepéből
kihallatszott, midőn a győzelem már félig a Zenobia kezei közt
volt.</p>
<p>A palmyrai harczosok szivét egyszerre vad ijedtség állta el,
midőn isteneik bálványait az ellenség által megtámadva látták.
Egyszerre felbomlott a csatarend, visszafordult mindenki, s
eszeveszett tömkelegben rohantak a bálványok védelmére, átengedve a
vérrel kivívott csatatért a már félig leküzdött ellennek.</p>
<p>A papok ezalatt kétségbeesett küzdelmet kezdtek a numid
lovasokkal, melybe az elefántok is belekeveredtek, a nap elefántja
fölemelt ormánynyal rohant a lovasok közé, s felkapva egy decuriót
nyakánál fogva, azzal mintegy buzogánynyal vágott a tömegek közé,
útat törve iszonyú lábai gázolásával a legsűrűbb tömegek közt s
hajigálva fel maga körül jobbra-balra az embereket, s a
visszaesőket iszonyú agyaraival fogva fel.</p>
<p>Semmi sem volt képes a palmyraiakat rendbeszedni többé. Mindenki
csak a veszélyben forgó bálványt látta, s annak megmentésére
sietett a csatatérre. Maga Zabdas is elragadtatott visszatérő
lovasai által, s iparkodott a zavargó csatazajban a királynét
föltalálni. <span class="pagenum"><a name="Page_58" id=
"Page_58">-58-</a></span></p>
<p>Az még most is szemközt állt az ellenséggel s bátorítá, a kik
körüle álltak és küzdött a római veteránokkal.</p>
<p>Zabdasnak erővel kellett megragadni a királyné paripájának
fékét, hogy elvihesse őt a csatatérről.</p>
<p>A numid lovasok azalatt körülfogattak a visszarohanó tömegektől
s leapríttattak az utolsó emberig, de a palmyrai sereg is szét volt
verve. A bálvány megmenekült; hanem a csata elveszett.</p>
<p>– Minden veszve van! kiálta Zabdas, magával vonva a királyné
paripáját, mely ágaskodott, nyerített, kapálózott, nem akarva
távozni a csatatérről.</p>
<p>– Nincs minden elveszve, viszonza a királyné, még áll
Palmyra!</p>
<p>Azonban sietnie kell üldözői elől; a római lovasság ismét
összeszedte magát, egyedül azon csoportot látszott üldözni, mely
Zenobiát követé. Kisérői egyenként hullottak el védelmében.</p>
<p>– Állj meg királyné és add meg magad! kiálta utána egy erőteljes
hang az üldözők közül, s a mint Zenobia hátra tekinte, meglátta,
hogy ez Aurelián.</p>
<p>Egyszerre meglassítá lova futását, leakasztá tegzét nyakából,
egy nyilat fektetett az idegre s visszafelé fordulva lován, megvoná
csendesen a kézíjat s perczig czélozott. Az ideg pendült. A
királyné lova nyargalt, az üldözők messze elmaradtak. A nyil
Aurelián vállát furta keresztül.</p>
<h3>XV.</h3>
<p>– Még nincs veszve minden, még áll Palmyra! Hangzék Zenobia
szava a vesztett csata után.</p>
<p>Föl a falakra, zárjátok be a kapukat, fegyverre a ki férfi!
Nyissátok meg a templomokat, a vének, a világtalanok, a nyomorékok
menjenek imádkozni, a többi harczoljon! Rakjatok tüzeket a téreken,
a nők forraljanak ólmot és olajat, a gyermekek faragjanak nyilat,
hozzátok föl a kriptából a halottakat, tegyétek ki az utczára, ők
se pihenjenek! <span class="pagenum"><a name="Page_59" id=
"Page_59">-59-</a></span> Mérget a nyilakra és mérget a szívbe!
Férfivá legyen a gyermek és a férfi félistenné, villám legyen a
kard!</p>
<p>Minden úgy lőn.</p>
<p>Zenobia legkisebbik fia, Vaballath, már ekkor harczos ifju volt,
ő járt utczáról-utczára, falakról-falakra a népet buzdítani. Ő volt
vezére, költője, lelke a népnek.</p>
<p>Az első napon, hogy Aurelián Palmyra alatt megjelent, követet
küldött Zenobiához, felszólítva őt a meghódolásra s azon esetben
biztosítva életét, trónját és birtokait.</p>
<p>Zenobia körülhordozá a követet a város falain, megmutogatta neki
a felállított hajító és kopjalövő gépeket, levezette a piaczokra,
hol a népség fegyvergyakorlatot tartott, megmutogatta neki a
roppant földalatti raktárakat, telve kifogyhatlan élelmi szerekkel,
a gazdag forrásokat, a városba foglalt gyümölcstermő pálmaerdőket,
a szapora nyájakat, mik a hozzájárulhatlan mezőkön legeltek.</p>
<p>– Mondd meg uradnak, a mit láttál. E falakon belől gazdag a
föld, kívül rajtok koldus és sivatag. Velünk harczol az Isten, a
föld és az idő.</p>
<p>A követ visszatért Aureliánhoz a daczoló válaszszal A város
falain hallatszott az ezer meg ezer ajk által énekelt harczi
kardal:</p>
<div class="poem">
<div class="stanza"><span class="i0">«Föl csatára
Palmyra!<br /></span> <span class="i0">Föl csatára a
halálig!<br /></span> <span class="i0">Róma nem lesz úr a
földön,<br /></span> <span class="i0">Rabfaj nem fog lakni
benned,<br /></span> <span class="i0">Vagy velünk élj, vagy velünk
vessz,<br /></span> <span class="i0">Vagy hazánk légy, vagy
sirunk!»<br /></span></div>
</div>
<p>Aurelián ostromra készült. Levele, melyet a római tanácshoz irt,
eléggé bizonyítja aggodalmait az ostrom kimenetele iránt.</p>
<p>«A római nép, így szól a levél, megvetéssel beszél a harczról,
melyet egy nő ellen viselek. Azonban nem ismeri Zenobia jellemét és
hatalmát. Lehetetlen fölszámlálni <span class="pagenum"><a name=
"Page_60" id="Page_60">-60-</a></span> harczkészleteit kövek,
nyilak s mindennemű hajító fegyverekben. Minden bástyaoldal
két-három balistával van ellátva s harczi gépei mesterséges tüzet
szórnak. A bünhödés előli félelem a kétségbeesés bátorságával
fegyverzé őt föl. Hanem én bizom Róma védisteneiben, kik ez ideig
minden vállalatomban megsegítének.»</p>
<p>Rövid időn alkalma lőn Aureliánnak megtudni, ha Róma
védisteneinek hatalma elterjed-e odáig!</p>
<p>Egy reggelen az általános trombitaharsogás a falakra idézte a
palmyrai népet. A legiók ostromra keltek, védelemre a palmyrai
nép.</p>
<p>Mintha kalászos vetés támadt volna a bástyákon, köröskörül
fénylettek a dárdák s a tornyok párkányain megjelentek a csodálatos
gépek, fogas kerekeikkel, aczélrugóikkal. Minden emeltebb hely
tetején lobogott a harczi zászló.</p>
<p>A legiók megosztott csapatokban közeledtek lassankint a bástyák
felé, mint egy-egy változatlan alakú folt; midőn néhány száz
lépésnyi közelbe értek, a falakon álló erőművek kerekei mozgásba
kezdtek jőni, mindig lassabban birták azokat hajtani a melléjük
állított izmos balistariusok, a gépek hátra facsart karjai lassudan
hajlottak alább, alább; egyszerre félreugrottak mellőlük a
gépészek, az elszabadult kerék búgva gördült vissza, s a fölpattanó
érczgerenda három mázsás köveket hajított a messziről közelgő
csoportok fejére.</p>
<p>Azok hulló nyilzápor s lecsapó kövek között jöttek előre, sem
lassabban, sem sebesebben, mint azelőtt. Egyszerre támadtak minden
oldalról a városra, a vízzel tölt árok nádkévékkel lőn betemetve,
melyen keresztül paizsokból egyetlen vastetőt képezve rohantak
előre az ostromlók s míg egyfelől hosszú hágcsókat támasztottak a
falaknak, másutt a tekenős testudokat gördíték a kapukhoz közel,
miknek oltalma alatt földalatti aknákat kezdtek ásni a bástyák alá,
s mindezek között lehete látni a lassan mozduló ostromtornyokat,
miket alárakott faderekakon száz <span class="pagenum"><a name=
"Page_61" id="Page_61">-61-</a></span> férfi hengerített előre.
Fenn a toronyban, mely oly magas volt, mint a bástya, a
legmerészebb harczosok álltak, eltakarva egy felvont hid által, s
alól kilátszottak a faltörő kosok fejei.</p>
<p>A hajítógépek kövei e mozgó tornyokra voltak leginkább
irányozva. Némelyiket megtalálta a sujtó gránitdarab s az
széthasadozva dűlt fel a bennlevőkkel együtt, másikat meggyujtá a
repülő szurok-koszorú, az olthatatlan görögtűz, s az ott égett el a
seregek láttára. Végtére egy közel jutott a falakhoz, vaslemezzel
fedett oldalairól visszahullott a hajító dárda s a kénköves kanócz
szorosan oda férkőzék a sánczok mellé, s akkor egyszerre
csörömpölve zuhant le a felvonó hid a bástya ormaiba kapaszkodva
vasfogóival. A legelső tíz-húsz férfi, ki e hidra felugrott, egy
percz alatt halva esett le az árokba, keresztül-kasul lőve a
mindenünnen oda irányzott nyilaktól, s az utánuk jövők egy
pillanatra megdöbbenve álltak meg a keresztülláthatatlan nyilzápor
előtt.</p>
<p>– Előre rómaiak! kiálta ekkor a tribun, elkapva a vexillifer
kezéből a római sast, s áthajítva azt az ellenség közepébe.
Elvakult dühvel rohantak erre a rómaiak a hidon keresztül,
zászlójukat visszavivandók. Paizsát szeme elé tartá a katona, hogy
ne lássa a halált; s míg tíz alá hullt a hidról, egy végre a
sánczig jutott, s míg az oroszláni vitézséggel küzdött, másik tíz
jött utána és ismét tíz, és végre száz, a torony egy fedett lépcsőt
képzett, melyen keresztül folyvást újabb vitézek nyomultak előre,
kényszerítve haladni az előttük levőket. A rómaiak már tért
foglaltak a bástyán, mindig többet többet, már a vexillum vissza
volt víva, s a csapatok előtt magasra emelve, már a palmyrai
hadsorokban megbomlott a csatarend, midőn egyszerre sebes futással
látszék a rómaiak felé rohanni egy palmyrai ifju, paizsát szemei
elé tartá, kezében fegyver helyett egy szikrázó csóva.</p>
<p>Ez Vaballath.</p>
<p>– Félre előlem rómaiak! ordíta vakmerően az ifju az <span class=
"pagenum"><a name="Page_62" id="Page_62">-62-</a></span>
ostromlókhoz érve, s megcsóválván maga körül a szikrát okádó
kanóczot, az pokoli körfényt alakíta körüle, melynek olthatlan
sziporkái megolvaszták az érczet, s keresztülégtek a csontig.</p>
<p>A rómaiak néhány perczig megriadva e vakmerő támadó elől, ki nem
emberi fegyverrel látszott ellenök harczolni, útat nyitottak neki,
eltakarva arczaikat a gyilkoló szikrák elől, s e nehány percz elég
volt Vaballathnak arra, hogy a bástyafalra ugorva, valamennyi
harczoló fején keresztül biztos kézzel a torony közepébe hajítsa a
romboló görögtűzkanóczot, s akkor kirántva kardját, fölkiálthasson:
«ide mellém palmyraiak!»</p>
<p>A toronyba esett kanócz minden szikrája gyujtott, hasztalan
oltották vízzel, tapodták el sarkaikkal, takarták be vérteikkel;
vizen és vason keresztülégett az, néhány pillanat alatt tűzlángban
állt a torony, a bástyán rekedt kis csapatnak senki sem mehetett
segélyére, távolból nézhették az ostromlók, mint olvad lassankint
összébb-összébb, míg végre csak a sashordozó marad fenn, s midőn
egyedül látja magát, a sassal együtt aláveti magát a mély árok
hegyes pallisádjaira, kisérve a palmyraiak düh- és
diadal-ordításaitól.</p>
<p>A város tulsó oldalán ezalatt sikerült az ostromlóknak az árkot
betemetniök, a kévékből rakott gát mindig magasabbra nőtt, s az
összekötött paizsok mindig közelebb látszottak emelkedni, daczolva
tűzzel és kövekkel, miket a falakról leszórtak, s mik ártalom
nélkül gurultak alá az óriási tekenőn, melynek minden pikkelyét egy
férfi kar által szorosan a másikhoz kapcsolt paizs képezte, s
melyet sehol sem lehetett megbontani. Egy izmos férfi már
harmadszor hajít egész gránithasábokat a megtörhetlen érczlapra, a
harmadik kisérlet után bőszült dühvel ugrik le maga a vastetőzetre,
s lábaival az ostromlók feje fölött tapodva, rettentő csapásokat
oszt az alatta levők fejeire; egy-két paizs betörik vaspőrölye
zuhanásaitól, s az ember maga elbukik a betört paizsok alatt, mint
a ki beszakadó jégtábla alá tünt el, de önfeláldozása megbontá az
ércz <span class="pagenum"><a name="Page_63" id=
"Page_63">-63-</a></span> pikkelyzetét, s a falakról égő nyilak
özöne repült az ott támadt résre. A fölhalmozott nádkötegek egy
pillanat alatt meggyulladtak az ostromlók lábai alatt, s egy óriási
rézcsoda kinyuló torkán keresztül a legmagasabb toronyból égő
naphtát s olvadt szurkot okádott a tűz közé. A paizsok zavarodtan
bomlanak szét, a föld maga ég a szétzavart sorok alatt, mindenki
fut! s azon pillanatban, midőn fedetlenül maradnak az ostromlók,
összebomolva, mint leforrázott hangyaboly, s visszahemzsegve a
lángbaborult lejtőről, rettentő ropogás tölti el a léget, ezer meg
ezer röppentyű lövell szét a toronyból, millió kék, zöld és veres
csillagot rugva szét magából, miknek sziporkái pokoli tűzesővel
hullanak a megrémült tömegek fejére.</p>
<p>A legiók hátrálnak mindenütt, ember fölötti erő küzd ellenök; de
nem fordítnak hátat, arczot mutatva távoznak lépésről-lépésre;
merész tekintettel fordulva a süvöltő tűzzápor elé, mely ijesztő
ropogással tölti el az éjet.</p>
<p>Erre megnyilnak a kapuk, s vad ordítással rohan a hátráló
tömegekre mindenünnen a palmyrai lovasság, a csörömpölő
kaszás-szekerek; a legiók szembe állnak az üldözőkkel, a vad
csatalárma, fegyverzörej és tűzropogás között hallatszik a
tibicenek meg nem szakadó harczi zenéje, s a palmyrai falakról
áttörnek néha a felharsogó ének szavai: «Róma nem lesz úr e
földön!» Az éjszakai égés fehérjében úgy állanak e
visszavonulásukban is szabályos dandárok körülrajongva ama dühöngő
csapatoktól, mintha egy kitörő vulkán tüze alatt küzdenének mesés
őskori herosok, alvilági dæmonok rajával.</p>
<p>Amott egy nyugodt, félelmet nem ismerő férfi, mindenütt
bátorítva; itt egy fehér asszony, vadul víva a hátráló csapatokkal.
Amaz Aurelián, ez Zenobia.</p>
<p>A palmyraiak egész sánczaikig üldözték vissza ostromlóikat.</p>
<p>Aurelián átlátta, hogy ostrommal be nem veheti a várost, és
mégis felfogadta, hogy el kell azt foglalni. S a mit egy római
komolyan akart, az soha sem volt lehetetlen. <span class=
"pagenum"><a name="Page_64" id="Page_64">-64-</a></span></p>
<h3>XVI.</h3>
<p>Nap nap után mult, a nélkül, hogy Palmyra falai gyengültek
volna; a nép kijárt a falakra, a rómaiakat gúnyoló fölhivásokkal
boszantani, mindenki el volt bizva.</p>
<p>Zenobia legtitkosabb szobájába vonult félre Vaballathtal, s
széttekintve, ha nem hallja-e meg szavait valaki? így szóla hozzá
reszkető hangon.</p>
<p>– Vesztünk közelget. Ellenünk a sors. Szövetségeseink egyenkint
meghódoltak Róma előtt, legbuzgóbb párthívünk, Tirmusz, Egyptommal
együtt elveszett, s Sapor király, midőn épen segítségünkre készült,
meghalt, s halálával birodalma is szétomlott. Semmi reményünk a
megszabadulhatáshoz. Isteneink is elhagytak, a szél nem oly dühös,
a nap nem oly forró, a föld nem oly kopár, mint egyébkor.
Ellenségeink kutakat ástak a puszta közepében s minden világrészből
szállítják számukra az eleséget. Az egyptomi legiók vezére Probus
már útban van Aureliánhoz csatlakozandó; ha őt is bevárjuk, össze
kell roskadnunk a támadás alatt. Még egy kétségbeesett merény van
számunkra hátra. Ugyanaz, mely husz év előtt megmenté Palmyrát: a
hegyek közt lakó nomád népeket föllázítani, s egyetlen rohammal
elsöpörni az ellenséget falaink alól. E végre egyikünknek a
környező ellenségen keresztül ki kell jutni a városból, s a
másiknak védni azt azalatt, míg a segély megérkezik.</p>
<p>– Eredj te, anyám.</p>
<p>– Jó, határoznunk kell gyorsan és tenni rögtön. Az éjjel rohamot
kell intézni minden kapuról s e zajban könnyű lesz kimenekülnöm. De
visszatérek!</p>
<p>– Anyám, szól Vaballath, vidd magaddal kis leányaidat is.</p>
<p>– Miért vigyem el őket innen?</p>
<p>– Ha vissza nem találsz térni, ha minket meg nem szabadíthatsz,
gondolod-e, hogy Palmyra megadja magát <span class=
"pagenum"><a name="Page_65" id="Page_65">-65-</a></span> máskép,
mint romba dűlve? vidd magaddal a gyermekeket.</p>
<p>– Te el vagy szánva.</p>
<p>– Mindenre. Ha meghaltak, a kik a falakat védték, haljanak meg a
falak is, veszszen el Tadmor neve is, ha népe elveszett! bennünket
ne lásson senki rabszolgának. A dicső Palmyra történetét ne
folytassa egy nyomorult, megalázott Palmyra!</p>
<p>– Véremből nőttél, szólt Zenobia, megszorítva kezét, s még az
alkonyat leszálltával harczra rendezé a csapatokat, a királyné két
leggyorsabb futó dromedárját hozatá elő, a puszták hajóit, mik
pihenés nélkül futnak meg tiz mértföldnyi útat.</p>
<p>Alig csöndesült el az éj, midőn egyszerre megnyiltak Palmyra
kapui mind, s a syriai seregek kirohantak minden oldalról a várost
környező római hadakra. Azok egy pillanat alatt talpon állottak s
úgy várták be a rohamot. Hozzá szoktak már a keletiek harczolás
módjához, éji rohamaikhoz, támadásuk zajához, elefántjaikhoz és
görögtüzeikhez; de Zenobia még egy új nemét találta fel számukra a
harcznak. Összefogatott kétszáz vad bikát a palmyrai legelőkről, a
legszilajabbakat, minők emberarczot tűrni nem szoktak, azoknak
szarvaik közé szurokba mártott venyige nyalábokat kötöztetett s
ezeket meggyujtatva, egyszerre kibocsátá valamennyit a
rómaiakra.</p>
<p>Ezek hallák a rémséges üvöltést, láták az égő tüzeket sebes
rohammal közeledni magok felé, miket a bőszült állatok szilajon
ráztak alá s föl kínokban, s el nem tudták képzelni, minő
ellenséggel leend dolguk. Bátran megálltak előtte, s midőn a
szarvaikon hordott tűznél megismerték a bikákat, már akkor késő
volt a csatarendet megváltoztatniok. Szétszórt sorokban kellett
volna azokat elfogadni, mert az oktalan ellenség nem törődött az
összetömött harczrenddel, hanem a dárdák közepébe rohant s a
fájdalomtól elvakulva keresztül törte az érczhadsorokat, égő
homlokával föltaszítva az előtte állót. A megtámadt dandár
<span class="pagenum"><a name="Page_66" id=
"Page_66">-66-</a></span> erre zavarba jött, nem csata volt az
többé, hanem bősz viadal dühös vadállatok ellen alkalmatlan
fegyverekkel; a legiók szétbomolva hátráltak sánczaik mögé s onnan
lődözték le nyilaikkal e bőszült vadakat, mik vad bömböléssel
nyargaltak alá s föl a mezőn, a földet túrva égő szarvaikkal.</p>
<p>E látmány alatt senki sem vevé észre, hogy két dromedár sebesen
vágtat el a rómaiak sánczai között.</p>
<p>Az utolsó római őrszem észrevette a futókat, s a könnyű lovasság
egy cohorsza rögtön utánok indult, hogy őket elfogja. A királyné
meghallá az üldözők robaját s pihenés nélkül vágtatott a pusztán
keresztül. Az egyik tevét, melyen két kis leánya ült, maga előtt
hajtá. A két gyermek egymást átkarolva ült a nyeregben, Zenobia
meghagyá nekik, hogy hátra ne nézzenek.</p>
<p>A reggel első sugárai a puszta közepén találták a királynét.
Üldözői még mindig nyomában voltak; a láthatár tulsó szélén már
látszott valami hosszú ezüst vonal csillamlása, az volt az Euphrat
folyam, melynek partjain már a szabad nomád népek ménesei legeltek;
ha azokat elérheté, többé nem kellett futnia az ellenség elől.</p>
<p>A dromedárok előre nyujtott nyakkal röpülni látszottak a
homokpuszta fölött, egyszerre azonban az első, melyen a két gyermek
ült, megbotlott a kavicstömegekben, még azután kétszeres erővel
nyargalt egy darabig, úgy hogy társa alig birta utolérni, akkor
futása el kezdett lassudni, szügye reszketett, s egyszerre megállt
és hátramaradt. Zenobia ijedten ragadta meg a teve kantárát s
erővel vonta azt maga után, az mindig lassabban haladt s gátolta
társának futását, végre két térdére rogyott, s onnan egész testével
a földre. A másik teve lehajlott hozzá, s megfogta nyakán levő
kantárát fogaival, hogy föl segítse emelkedni. Az ismét
visszarogyott, lábai nem birták többé.</p>
<p>– Kapaszkodjatok fel hozzám! kiálta Zenobia leányainak s maga
mellé ültetve őket, egy ijedt pillanatot vetett közelgő üldözőire,
s vágtatott tovább. <span class="pagenum"><a name="Page_67" id=
"Page_67">-67-</a></span></p>
<p>Az elhagyott teve fájdalmasan bőgve vergődött ott a homokban,
föl-fölemelt fejével az eltávozottak után fordulva, mintha nem az
fájna neki, hogy meghal, hanem az, hogy elhagyatik.</p>
<p>Az üldözők és a királyné közötti tér azonban mindinkább fogyni
kezde. A dromedár futása lassúbb kezde lenni a hármas teher alatt,
már a római lovasok nyilai fütyültek a futók körül. Nem volt
menekülés többé.</p>
<p>– Vess el minket, anyám; szólt az egyik gyermek, s menekülj meg
magad.</p>
<p>Zenobia könyezve csókolá meg a gyermeket s szorosabban ölelé
magához.</p>
<p>Ha a dicsvágy nagyobb lett volna szivében, mint az anyai
szeretet, megszabadulhatott volna.</p>
<p>Hogy hajítná el az anya gyermekeit, még ha koronáját mentené is
meg általuk.</p>
<p>Még egy félórai futás s kelet királynéja a reménylett partokhoz
oly közel, ellenségei kezébe jutott.</p>
<hr class="tb" />
<p>Az elfogott királyné nemsokára Aurelián előtt állott, legyőzve,
megalázva.</p>
<p>– Miért támadtál fel Róma ellen? kérdé a büszke győztes.</p>
<p>– Nem hajthatám meg fejem egy Gallienus, egy Aureolus előtt,
felelt Zenobia, még fogságában is királyné. Téged egyedül ismerlek
el legyőzőmnek.</p>
<hr class="tb" />
<p>A hirnök trombita-hangja a várfalakra idézte a palmyraiakat.</p>
<p>– Mit kivánsz? kérdé Vallabath a kapu tornyában állva.</p>
<p>– Meghódolást Rómának.</p>
<p>– Sokszor kérted azt, a választ sokszor elvivéd.</p>
<p>– Most nem kérem ingyen, hanem cserébe királynétok életeért; ezt
mondva, egy arany bilincsekkel lelánczolt nőt s két gyermeket
mutatott föl a hirnök.</p>
<p>E látvány a palmyrai nép szivéből a lelket lopta ki, Vaballath
<span class="pagenum"><a name="Page_68" id=
"Page_68">-68-</a></span> halálra sápadva fordult társaihoz vissza,
s csüggedten ment le a piaczra.</p>
<p>– Minden el van veszve, még a dicső halál reménye is, szólt
leverten az egybegyűltekhez. Kapunk kulcsa van az ellenség kezében,
anyám élete. De ne essetek kétségbe soha. Nyissátok meg a kapukat
az ellenség előtt, de zárjátok be sziveiteket. Ássátok el a kardot,
de ne ássátok el a gyűlöletet. Nem utolsó napja ez még a világnak.
Bocsássátok be az ellenséget, én esküszöm, hogy nem fog az
megvénülni itten; legalább ha összeomlanak e falak, nem egyedül
minket temetnek el.</p>
<p>A palmyrai nép városa kulcsaival vásárolt kegyelmet
királynéjának.</p>
<p>Aurelián megbocsátott neki.</p>
<p>De alig távozott el Palmyra alól, midőn a nép föllázadt az ott
maradt dandárok ellen, s azokat az utolsó emberig kiirtá és újra be
lőnek zárva a kapuk, kitűzve az ormokra a harczi lobogók.</p>
<p>A császár rögtön visszafordult, s napok mulva, a kik keletre
néztek, midőn alkonyodott a nap, úgy tetszett nekik, mintha
egyszerre két helyen volna az esthajnal: nyugoton is vörös volt az
ég, keleten is.</p>
<h3>XVII.</h3>
<p>Mig Palmyra falai közé haldokolni járt a szellő, Róma utczáin
végig vonult a triumphus.</p>
<p>Elől a cserággal koszorúzott legiók, a tibicinek zenéje, a
fehérruhás augurok, a virágfüzéres áldozat-bikákkal. Utánuk jöttek
a gladiatorok, a circusok áldozatai, az elfoglalt tartományok
szelidített vadai; husz elefánt, négy királytigris, gyönyörű
tevepárduczok, hosszú vékony nyakaikkal minden lépésnél köszöntve a
háztetőkről ujjongató népet; óriási struczczok, miken æthiop fiuk
nyargaltak, egész szekerek megrakva halomra döntött fegyverekkel,
kincsekkel, drágakövekkel, mások elfoglalt országok koronáival,
<span class="pagenum"><a name="Page_69" id=
"Page_69">-69-</a></span> vagy elgázolt népek zászlóival tetézve. A
kerek világ minden birodalmának követei, pompától ragyogó nemzeti
öltözeteikben, Aurelián fegyverhordozói, kik otthon a maguk
országában mindegyik egy-egy hatalmas király. A fogoly vezérek és
hősök hosszú sorozata, köztük tizenkét amazon, hófehér paripán, kik
a csatában fogattak el, s végre, kiken az egész nép szeme függött,
a gallusok császárja, Tetricus, ki saját népét elárulá, és Zenobia,
kelet királynéja.</p>
<p>Legpompásabb ruhájában öltözve, fején gyémánt koronával ment a
diadalszekér előtt kelet királynéja. Léptei ingadoztak a drágakövek
terhe, vagy tán a gyalázat súlya alatt; hófehér nyakát arany békó
övezte körül, melynek hosszú lánczát egy rabszolga tartá
kezében.</p>
<p>Nyomában a diadalmas imperator jött, kezében pálmaággal,
gyöngyökkel rakott kocsiját négy szelid szarvas vonta. Mellette
kétfelől két költő verte lantját, az egyik dicsérő panegyricont, a
másik gyalázó epigrammokat zengedezve a győztes nevére.</p>
<p>Csak egy mosolygása a sorsnak! és az a nő, ki most gyalog megy a
diadalszekér előtt, könyeivel jelölve az útat, ugyanazon
diadalszekéren ülve jött volna be Rómába.</p>
<p>És e pillanatban csak egy gondolatja volt e megbukott nagy
szellemnek. Nem az elmult nagyság, nem a meggyalázás keserve, nem a
boszú, nem a félelem.</p>
<p>Egyetlen gondolatja az volt: miért, hogy fiát Vaballathot nem
lánczolták mellé? Hol maradhatott ő?</p>
<p>Hajh! az már ekkor megölt rómaiak holttestéből vetett magának
ágyat s templomok romjaiból készített temetőt!</p>
<hr class="tb" />
<p>Aurelián a diadalmenet végeztével egy gazdag uradalmat
ajándékozott Zenobiának. Leányait később római senatorok vették el.
Kelet királynéjának utódai sokáig éltek még Olaszországban s
emlékeztek az elmult dicső napokra. <span class="pagenum"><a name=
"Page_70" id="Page_70">-70-</a></span></p>
<h3>XVIII.</h3>
<p>Ha most a vándor hat napig utazott az arab sivatagban, a
hetediken pompás palotákat lát maga előtt megjelenni, miknek
homlokai az égbe emelkednek; a ragyogó dómok, az óriás kúptetők
egymás háta mögül tekintenek elő, minden szinű paloták: kék,
lilaszin, opál-fehér anyagból tornyosulnak az ég felé, roppant
magasságú falak, viruló kertekkel mosolyognak a távolból; széles
pálmaerdők terjedeznek nagy sötéten s körülárnyékozzák a ragyogó
várost.</p>
<p>A tevék csöndesen ügetnek tovább, az emberek szomorúan fordítják
félre arczaikat. A fatamorgana az, a fantasticus délibáb, a puszta
álmai elmult dicsőségéről. Jön egy szellő s elleheli a roppant
várost a föld szinéről, a sokszinű paloták eltünnek, el a sötét
pálmaerdő és a magas falak. A sivatag közepén egymásra hányt
oszlopok látszanak, miket félig behordott a homok, s egy tágas
templom circusában lakik nagy nyomorúan negyven család, kik nádból
épített viskókat ragasztottak a templom oldalához; márványfalak
közt kizöldült töviseken néhány kecske legel. Három napi járó
földön tört szobrok, csonka oszlopok merednek föl a sivatagból,
várva az időt és a vihart, mely őket lassankint eltemesse.</p>
<p>Ez Palmyra.</p>
<h2>TSONG-NU.</h2>
<p class="center">(Historiai novella.)</p>
<p>Hol, merre nem jártál te egykor bujdosó magyar nép? Merre nem
hordoztad hajdan fegyveredet? Melyik föld, melyik nép nem látott
még téged?</p>
<p>Hol a jeges tenger hófedett partjain alig teng az élet, odáig
hatoltál, Oroszország legutolsó széléig; – végig <span class=
"pagenum"><a name="Page_71" id="Page_71">-71-</a></span> hajtottad
legelő méneseid a Don és Volga végtelen rónáin; paripáid
keresztül-kasul száguldották a három égöv alatt fekvő
birodalmat.</p>
<p>Byzancz érczkapuját bárddal beütötted; három lépéssel
keresztüllépted a keleti Róma birodalmát.</p>
<p>Párist, az egykori Lutetiát, csak védistene, a köd rejté el
szemeid elől, s a chalonsi mezőn, hol a félvilággal küzdöttél,
százezer halottja fekszik ellenidnek, kiknek neve sincs már.</p>
<p>Hol a világváros Róma, nemzeteknek anyja, hetes halmán fekszik,
ott is voltál, láttad őt remegni, láttad könyörögni.</p>
<p>És túl e világrészen, a bölcsektől ismert határok mögött, ott is
jártál, ott is megismertetéd magadat.</p>
<p>Hol a mennyei birodalom, China, örökké egyforma századjait éli;
hol a sárga folyam mellett Pecking áll porczellán tornyaival s
roppant népségével, mely egy országnak is elég volna: te ott is
megjelentél, évről évre adódat megkérni.</p>
<p>A chinai császárok roppant bástyát emeltek ellened, egy kétszáz
mértföldnyi hosszúságú kőfalat, minden nyillövésnyire magas
tornyokkal.</p>
<p>De a bástya nem védi a népet, ha a nép nem védi a bástyát.</p>
<p>Alig volt készen ez óriási mű, a világnak e hetedik csodája,
ismét megjelentek myriad és myriad lovas csapatjaid, ott, a hol
senki sem várta, hol élettelen sivatag, úttalan rengeteg, parttalan
folyamok állták el útjokat.</p>
<p>A hunn raj átkelt rajtok. A sivatagon megette a vadat, megitta
vérét, a rengetegen utat égetett magának, s a folyamokat keresztül
úszta.</p>
<p>A nép, mely a bástyát építé, ijedve hagyta azt el, a véletlenül
megjelent had elől.</p>
<p>A hunn paripák ismét a menyei birodalom földén dobogtak.</p>
<p>Ekkor a császár Kao-Ti összegyűjté seregeit; hegy nem
<span class="pagenum"><a name="Page_72" id=
"Page_72">-72-</a></span> volt elég magas, melyről beláthatta volna
hadainak terjedelmét; – e roppant sereggel indult a hunnok
ellen.</p>
<p>Egy nagy rónát nézett ki magának csatatérül, ott négyszögbe
állítá seregeit, maga középre állt, a hova semmi nyil nem juthatott
s odavárta elleneit.</p>
<p>A hunnok négy felé váltak, s roppant seregeiket szétosztva,
elfoglalák a szomszéd hegyeket, körülfogva a császár táborát.</p>
<p>A megszámlálhatlan hadsereg nem tudott hová mozdulni, az éhség
miatt hetednapra császárostul együtt megadta magát elleneinek.</p>
<p>Ez idő óta adót fizetett a menyei birodalom a hatalmas nomád
népnek; aranyat, selymet, porczellánt és a legszebb hölgyeket.</p>
<p>Ez így tartott éveken át. A hunn nép nem szántott, nem
kereskedett, nem szőtt, mégis gazdag volt és pompás.</p>
<p class="center">* * *</p>
<p>Történt azonban, hogy Kao-Ti császár meghalálozván, legidősebb
fia, Tsong-Nu szállana fel a megürült trónra.</p>
<p>Ennek első dolga az volt, hogy apja háromszázhatvan feleségét
mind a tengerbe hányatta, s valamennyi testvérét, nagybátyját és
rokonát lenyakaztatá, miglen egyedül állott a trónon.</p>
<p>Ekkor kezde széttekinteni országa fölött. Kétszáz-millió főnyi
népen uralkodék, s mégis adófizetője volt kétszázezer embernek; a
hunn követek épen akkor érkeztek oda a sarczolt harácsot átvenni,
mit a meghalt császár mandarinjai eleve nagy gondoskodva
elkészítettek, megrakva ötven nagy teherhajót aranynyal és
ezüsttel.</p>
<p>Tsong-Nu kivezetteté a követeket a sárga folyam partjára, a hol
a hajók állottak.</p>
<p>– Ime, itt a kincs, melyért jöttetek, monda nekik, s azzal inte
a mandarinoknak, hogy sülyeszszék el a hajókat.</p>
<p>A mandarinok az ijedtségtől elsáppadva hullottak <span class=
"pagenum"><a name="Page_73" id="Page_73">-73-</a></span> térdre a
császár előtt, könyörögve, hogy ne hozzon veszélyt országára s ne
semmisítsen meg annyi kincset.</p>
<p>Tsong-Nu rögtön leütteté a mandarinok fejeit s azzal maga ment a
hajók fenekét megfúrni, a szittya-követek szeme láttára sülyesztve
azokat a víz fenekére.</p>
<p>– Most menjetek, temessétek be az arany- és ezüstbányákat, a
bányászokat vigyétek onnan a vas-bányákba; nem aranynyal, vassal
fogjuk ezentúl az adót fizetni.</p>
<p>Úgy lőn, a mint megparancsolá; a szittya követek elmentek, s a
mennyei birodalom minden kovácsműhelyei fegyvereket kezdtek
készíteni.</p>
<p>Fegyver lett elég, de ember nem volt, a ki azt viselje.</p>
<p>A népnek egy ezredrésze sem volt képes a hadra. A legnagyobb
rész művész volt, vagy mesterember; pap, kereskedő és hivatalnok
több volt az elégnél; hemzsegett az ország koldusoktól,
szemfényvesztőktől, csak a katona volt ritkaság. A ki volt is, nem
hivatása vitte oda, hanem a kaszt, melyben született.</p>
<p>Tsong-Nu rögtön parancsot adott ki, hogy egész országában minden
szövő-széket össze kell törni, a porczellán kemenczéket bedönteni,
a kereskedők hajóit elsülyeszteni, a bálványokat leszórni, a
hivatalnokokat s szemfényvesztőket füleiktől fosztani meg.</p>
<p>Úgy lőn, a mint parancsolá. Egy hét alatt össze voltak törve a
bámulatos selyem-szövőszékek, a himző rámák, az üvegfestő műhelyek,
a porczellán huták; megégették a selyempilléket, elgázolták a
cochenillákat, kitépték tövestül a theafákat, a kaucsukerdőket;
széthasgatták a kereskedőhajók bambuszból kötözött gördülő
vitorláit; városrul városra kergették a kigyótánczoltatókat,
sáskaviaskodtatókat, kötélen ugrálókat, betanított majmaikkal,
egereikkel és papagályaikkal; felforgatták a pagodákat; összezúzták
az agyaras, terpeszkedő állatfejű bálványokat; lekonczolták a
hajcsárok tevéit; hasba szurkálták, a kinek a hasára arany, vagy
kék, vagy piros kakas, mint hivatali rendjel volt himezve; – volt
űzés, hajtás az országban; <span class="pagenum"><a name="Page_74"
id="Page_74">-74-</a></span> a nekiszabadított katonák a kit
elől-utól találtak, sapkáján keresztülhuzott czaffjából, vagy
füleiből vagdaltak el, – pedig chinai ember mindkettőre igen hiú;
végre nem maradt egyéb műszer az országban, mint a földmüves ekéje,
az a csodálatosan ügyetlen X-alakú ásó, melylyel a chinai földjét
fel szokta turkálni; ekkor ezt is megégetteté a császár s az
asztagokat felgyujtatta, a gabonát beleszóratta a folyókba,
tengerekbe.</p>
<p>Az embereknek nem maradt egyéb hátra, mint éhenhalni, vagy
Tsong-Nu hadseregébe állani.</p>
<p>Vagy még egy harmadik: föltámadni ellene.</p>
<p>Ezt választák a Quenn-Hinn tartomány lakosai, azon időben
mintegy husz millió lélekből álló nép.</p>
<p>E tartománya volt Chinának mindannyi közt a legszebb,
leggazdagabb.</p>
<p>Halmain a legbujábban tenyésztek a kávé- és theaültetvények,
rónáin leggazdagabb volt a rizs-aratás, kikötőiben legtöbb hajó
fordult meg, tenger-homokjában legszebb gyöngyöket termett a
csigaház, egész erdei voltak kenyérfából és banaánból, folyamaiban
bottal lehetett ütni a halakat, s kavicsdombjaiban gyémántok
teremtek.</p>
<p>Fővárosa, Lieu-King, terjedelmére megközelíté Peckinget;
porczellántornyai, függőkertjei, festett palotái, szines üvegházai,
csigákkal kirakott utczái, bronzból öntött kigyói, szökőkútjai,
kalapfödelü pagodái ép oly csodálatosak voltak, mint azé; itt
tudták legjobban készíteni a pálmabort, itt himzettek legszebben
selyemre, itt szőtték a legcsodálatosabb virágos kelméket, itt
ismerék a titkokat, mint lehet az üveget hajlékonynyá tenni, az
aranyat rózsaszinűre, az ezüstöt azurkékre festeni; itt égeték a
legátlátszóbb porczellánt, mely szikrát adott, mint a tűzkő, s
melyet hajlítani lehete, a nélkül, hogy összetörjék. Itt tanyáztak
a vén tudósok, kik rég ismerék ama csodás port, mely lángot ád és
mennydörög, kik föltalálták a könyvnyomást, az északtűt, a
léghajót, mikor még mindezeknek Európában hire sem volt; s midőn az
év tiszteletére <span class="pagenum"><a name="Page_75" id=
"Page_75">-75-</a></span> a búcsújárás napján a tartomány népei
idesereglettek, mennyi tarka népet lehetett itt látni! A
mandarinokat tányéralakú üveggombos sipkáikkal, mellükön az arany
kakassal; a theakereskedőket hasukig lelógó vékony bajuszokkal, a
mint a bazárok előtt keresztbe vetett lábbal leültek, s egy öblös
tálból két vékony fapálczával rakták szájukba a halból, zöldségből
s gyümölcsből összefőtt ételt; amott egy kötélen tánczoló körül
csoportozik a nép, ki rézalmákat hajigál a légbe, míg odább
tánczoló bajadér vonja magára a bámészok figyelmét, leterített
szőnyegén kerengve, szökellve s csörgős dobját verve feje fölött;
itt egy kalitkában felgyürkőzött hentes árul jól meghizott kutyákat
s pórázra feltűzött kövér patkányokat, a chinai nép legkedvesebb
csemegéit; amott a borbély háromlábú székét letéve az utcza
közepére, ügyesen tépdesi ki az emberek állaiból a szőrt; a házak
tetőin egy szép hölgy hűsel nagylevelű illatos virágok árnyában,
tízhúros hangszerét pengetve rózsaszinre festett ujjaival,
lábacskái, mik a selyem redők közül kilátszanak, a szánkóorrú
papucscsal együtt alig nagyobbak, mint egy gyermeké. Másutt
templomba siet a nép, hol bőujjú kaftánban hajtogatja szárnyalakú
sipkás fejét egy két lábra állított rézvadkan előtt valami vén
főpap; a templomajtó előtt kigyótánczoltató énekli ördöngős danáit,
mik kényszerítik a csörgőkigyót farkára állani s sziszegve
tánczolni köröskörül a nép előtt; néhol a nép között málhákkal
rakott tollas dromedárok ügetnek keresztül, másutt poroszlók
nyitnak utat egy potrohos tisztviselőnek, kinek feje fölött hosszú
nyelű napernyőt visz egy félmeztelen szerecsen rabfiú, vagy
czafrangos palankinban czepelteti magát egy kényes, elhizott
mandarin, felálló hajcsapja sipkájából kilóg, utána ügyetlen
katonák tolongnak, fejükön nyílvégű sisak, melynek görbe fogantyúja
van, mint a theás ibriknek, vezetőjük fejéről pávatollak lógnak,
majd elbukik hosszú köntösében, a zászlótartónak czikkczakkos
lobogóján sárkányok vannak festve, sisakján forgandó szélvitorlát
visel, és <span class="pagenum"><a name="Page_76" id=
"Page_76">-76-</a></span> valamennyi, míg egy kezében valami
ügyetlen fegyvert hordoz, görbe kardot, melynek belül van az éle,
nyilat, melyet kézzel kell hajítni, vagy dárdát, melynek hegye
kigyófark alakú, a másik kezében lapátszerű legyezőt tart, melylyel
a forróságot, legyeket űzi magától.</p>
<p>De semmi sem volt oly becses, oly hirhedt Quenn-Hinn
tartományban, mint az ottani nők; ezek a karcsú, érzéki alakok,
piczi lábaikkal, epedő, hosszúkás, sötét szemeikkel, halvány
arczaikkal, gömbölyű vállaikkal; sehol sem tudták a mandolint úgy
pengetni, mint ők, a hajfürtöket fölfelé fésülve sehol sem tudták
oly szeszélyes alakú kontyba csavarni, s a bogláros emailtűkkel oly
izletesen körültüzkődni, az övet úgy kötni a karcsú derékra. A
lefüggő fátyol, a hosszú bő patyolatujj senkinek sem illett oly
jól, mint ő nekik.</p>
<p>Ez a nép szegült Tsong-Nu parancsai ellen. A vének, a
mandarinok, a kereskedők, a selyemszövők testületileg tagadták meg
rendeleteinek végrehajtását.</p>
<p>Tsong-Nu ekkor kiküldé katonáit, hogy a lázadókat menjenek
megbüntetni, s egy hét alatt nem volt a Quenn-Hinn tartománynak sem
kávé-, sem thea-ültetvénye, sem bányái, sem szövőszékei, sem
porczellán-hutái; Tsong-Nu fegyveresei kivágtak, letörtek,
összezúztak, betemettek mindent.</p>
<p>Ekkor összeszedete Tsong-Nu minden férfit, a ki a Quenn-Hinn
tartományban lakott; a ki a gyermekkoron felül volt, azt elvitte
katonának, a ki a férfikoron felül volt, azt megölette; nem maradt
ott egyéb, mint a gyermek és a nő.</p>
<p>A katonának vitt férfiak nem részesültek többé a kényelemben,
heverésben, melyben azelőtt; korán reggeltől késő estig fáradságos
hadi gyakorlatokat tartatott velük Tsong-Nu; az ügyetlen fegyverek
helyett kézíjhoz kellett szokniok, s a legyező helyett nehéz paizst
kellett emelniök. A legkisebb vétség-, mulasztásért bambuszszal
vertek a hibázó talpára s egy engedetlen tekintetért fejét ütötték
el. <span class="pagenum"><a name="Page_77" id=
"Page_77">-77-</a></span></p>
<p>Ha valamelyik elszökött, azon városra izentek, a melyből való
volt s jaj volt neki, ha elő nem teremté a szökevényt, – a földdel
tétetett egyenlővé.</p>
<p>Egyszer a Quenn-Hinn népfaj közül egyszerre tizen szöktek meg,
mind Lieu-Kingből való ifjak.</p>
<p>Tsong-Nu ráparancsolt a városra, hogy a szökevényeket keresse
föl, s midőn az engedett időre azok meg nem kerültek, kimondá a
másfél millió lakosú városra, hogy semmivé legyen!</p>
<p>És tulajdon magukat az onnan elhozott férfiakat küldé irtózatos
itélete végrehajtására.</p>
<p>Ez nála szokás volt. A fegyelem legiszonyúbb próbája volt ez s
még nem akadt rá eset, hogy a szülötte városát elpusztítani
kiküldött sereg a parancsot ne teljesítette volna.</p>
<p>Első eset lőn a Lieu-Kingé. A kiküldött sereg, a helyett hogy
lerombolta volna apái lakhelyét, megerősíté annak bástyáit, s a
piacz közepére egy nagy, rézből öntött fenevadat állíta föl és
aláirta: «e vadállat Tsong-Nu», s azzal kimondá, hogy városát
halálig fogja védni.</p>
<p>Tsong-Nu három napi bőjtöt hirdete e hir hallatára az egész
országra, mely idő alatt naponként háromszor kiálták ki a
templomokban, a piaczokon s a városok kapuiban a császár rettenetes
esküjét, melyben felfogadta az isteneknek, hogy nyoma sem maradand
meg Lieu-King városnak, sem a népnek, mely azt építette.</p>
<p>A bőjt után összegyűjté seregeit s minden oldalról betört
Quenn-Hinn tartományba. Ki nem menekülhetett senki, az egész nép a
főváros körül torlódott össze, ott kellett neki magát védni, vagy
elveszni.</p>
<p>A halálra itélt ország a kétségbeesés erejével oltalmazta
bástyáit. Három évig ostromolta Tsong-Nu Lieu-King várost, a
nélkül, hogy egy házat elfoglalhatott volna belőle. Szerencséjére a
scythák messze fenn az obi jeges partján táboroztak ekkor s nem
értek rá őt zaklatni, egész erejét a lázadók ellen fordíthatá.
<span class="pagenum"><a name="Page_78" id=
"Page_78">-78-</a></span></p>
<p>De az ellentállás megtörhetlennek látszott; az ostromlottak nagy
árkokat fúrtak a föld alatt oda, honnan legerősebben hányták
Tsong-Nu kőhajító gépei a mázsás sziklákat bástyáikra s megtöltve
azokat ama csodálatos porral, melyet később Európában Schvarcz
Berthold fedezett föl, fölvetteték őket a levegőbe.</p>
<p>Három év alatt Tsong-Nu több embert veszte hadaiból, mint a
mennyi a várost védte. Ekkor ő is az elemeket hívta segítségül;
vizet a tűz ellen. Míg a városiak tűzaknákat ástak a föld alatt,
azalatt ő a városukon keresztülhullámzó zöld folyamot óriási gáttal
elrekeszté.</p>
<p>A megállított folyam iszonyú erővel fordult meg medrében s
néhány nap alatt tengerré gyűlt a város körül, víz alá meríté annak
utczáit, ledönté a földsánczokat, kiűzte a lakókat házaikból, s
eloltá a föld alá furt tűzaknákat.</p>
<p>Tsong-Nu ekkor hajókra, tutajokra szállítá ostromló seregeit, s
így támadta meg a védelemtől megfosztott lakókat, kik a nőttön
emelkedő vízár elől házaik tetejére menekülve, minden rendszeres
védelemmel kénytelenek voltak felhagyni. Az ostromlók egyenként
támadták meg a házakat s utczáról utczára foglalák el a veszni
kényszerített várost, melynek sorsából nem volt egyéb hátra, mint a
halál.</p>
<p>A kétségbeesés e pillanatában fölgyujtá palotáit a nép, s a
hullámok és lángok csatája közt vítta ki utolsó harczát, melynek
végeztével az egész Quenn-Hinn népből nem maradt meg egyéb, mint a
gyermekek és hölgyek.</p>
<p>Midőn sem tűz, sem víz nem talált mit rombolni többé
Lieu-Kingben, akkor széttöré a gátakat Tsong-Nu, a kék folyam
zuhogva rohant le a pusztult város romjairól, vért és holttesteket
sodorva örvényei között. Tsong-Nu ekkor katonáit ereszté a városra,
hogy azt eltemessék. A szó teljes értelmében el lőn az temetve. A
tornyok, a csonka falak, melyek még állottak, lehordattak a föld
szinére, a kőhalmokat behordták földdel, bokrot ültettek tetejökbe,
a szétvert paloták helyét behantolták pázsittal. Semmit
<span class="pagenum"><a name="Page_79" id=
"Page_79">-79-</a></span> sem volt szabad elhozni a városból, a
drágaságokat belehányták a kutakba, hogy még emléke se maradjon
utána; nem sokára a hely, hol a büszke város állott, egy zöld
legelővé lőn varázsolva, melyen gyéren ingott a vadbokor, befutva
szurós tövisindáktól, csupán azon szobor csonka talapja maradt
fenn, melyen a réz fenevad állott, Tsong-Nu gúnyemléke; most e
csonka kőre e szavak lőnek irva:</p>
<p>«Itt volt Lieu-King város!»</p>
<p>Egyéb semmi. Száz mértföldnyi kerületben üres volt és laktalan a
vidék.</p>
<p>Az elhullottak koponyáiból egy roppant pyramidot emeltek a zöld
folyam mellett, melynek szegletköveire ez volt irva:</p>
<p>«Itt van azon népnek bölcsesége, mely Tsong-Nu ellen
fellázadt!»</p>
<p>Az egész vidék erdői felgyujtattak, s hogy még a vizeknek se
legyen lakója, a nagy zöld folyamba egész hajókkal hordták az
ólmot, arzenikumot és timsót. Azóta sem lakhatik benne hal s
vizével semmi állat sem oltja szomját.</p>
<p>A Quenn-Hinn tartomány megszünt lenni.</p>
<p>A megmaradt gyermekeket szétosztá Tsong-Nu egész birodalmában
rabszolgákul s a hölgyeket díjul adta katonáinak.</p>
<p>Csupán egyet tartott meg magának, egy szép tizenhat esztendős
hajadont, ki az általános romlás alatt a császár lábai elé rogyott
s szépsége bűbájával egy perczre még a boszút is elaltatá annak
szivében.</p>
<p>E hajadon volt Bil-man-ha, egy árva, kinek apja és testvérei
kard által estek el, s kinek arczán még piroslott családjának
ráfecscsent vére, midőn Tsong-Nu csókjai azt onnan letörölték.</p>
<p>A leány legszebb volt a Quenn-Hinn hölgyek között, és a
Quenn-Hinn hölgyek legszebbek voltak egész Chinában.</p>
<p>Szemeiben azon éjfélsugáros epedés, arczán a bársonyos
virághamv, ajkain ama részegítő hőpirosság, mely el <span class=
"pagenum"><a name="Page_80" id="Page_80">-80-</a></span> tudja
fordítani Tsong-Nu lelkét a halálkiáltástól, hogy egy perczig ne
abban gyönyörködjék, hanem ő benne.</p>
<p>És Tsong-Nu keblére ölelte a leányt s kettős gyönyört érze,
midőn ajkai annak égő arczát érinték s fülei a kiirtott nép
halálordítását hallák.</p>
<p>A láng az égre lobogott, a hullám döntögeté a tornyokat, a
kardcsapások alatt százezrek sikoltása hallék, Bil-mán-ha karjai
Tsong-Nu vállai körül fonódtak; ő pedig látott, hallott, ölelt és
az mind gyönyör volt.</p>
<p>A láng az eget, a vér a vizet, a csók a leány arczát festette
pirosra; egyik szebb volt mint a másik, rózsaszinű folyam,
rózsaszinű ég, rózsaszinű leány, – ott egy letört ország, itt egy
letört menyország.</p>
<p>Tsong-Nu beleszeretett a leányba, ki Lieu-King romlása közt
osztotta szivének dobbanásait.</p>
<p class="center">* * *</p>
<p>Lieu-King pusztulása után néma lőn az egész ország. A megrémült
tartományok reszkettek a szörnyű példa előtt s hallgatva teljesíték
a kényúr parancsát.</p>
<p>Ha életüket, vagyonukat, boldogságukat parancsolta volna
levetkőzni, – megteendék. Ha azt kivánta volna, hogy a két tengert
kössék össze csatornával, vagy hogy a Poyang-hu tavat kiszárítsák s
medrébe narancserdőt ültessenek, kivitték volna.</p>
<p>Tsong-Nu mind ennél nagyobbat és váratlanabbat kivánt:
összegyűjté seregeit s tudtokra adá, hogy át fognak menni
Scythiába, a hunnokat saját országukban küzdeni le, s birodalmuk
fővárosait elfoglalni.</p>
<p>A nép reszketve hallá a parancsot és hallgatott, a bölcsek fejet
hajtottak a császár előtt és nem mertek szólni.</p>
<p>Tsong-Nu egy intésére útnak indult a hadsereg. – Mielőtt
összesereglettek volna, eszébe jutott Lieu-King elpusztítójának,
hogy azon gyermekek, kiket a Quenn-Hinn nép közül elhozott,
férfiakká fognak nőni az alatt, a míg ő oda lesz, s emlékezni
fognak rokonaik halálára s föltámadhatnak <span class=
"pagenum"><a name="Page_81" id="Page_81">-81-</a></span> ellene,
azért meghagyá a városoknak, hogy a mely napon a hadsereg
megindult, minden gyermeket megöljenek.</p>
<p>S akkor útnak indult.</p>
<p>Az ország határán szemlét tartott hadserege fölött. Több mint
egy millió harczosból állott az, a számtalan paripák felhőket
vertek porból a légbe; az élelemvivő tevék, elefántok, s a
bivalyoktól vont szekereknek nem lehete végét látni.</p>
<p>A mint a császár bölcsei e roppant sokaságot meglátták, szivök
megesett rajta s egy közülök a császár elé lépett, magát milliókért
föláldozandó.</p>
<p>Ott arczra borult Tsong-Nu arany trónja előtt s fölemelve
kezeit, ellentmonda néki.</p>
<p>– Hatalmas császár, minden népeknek parancsolója, napnak öcscse,
holdnak bátyja, minden csillagoknak igazgatója, egyedüli uralkodó a
földön, minden fehér elefántoknak ura! ne vesd ki füledből a te
szolgádnak beszédét. Mert bizony nem lészen jó te néked Scythiába
általkelned, hogy a hunnok városait elpusztítsad, mert a
legközelebb lévő is azok közül messzebb vagyon országod határitól
kétszáz mértföldnél, melynek neve Urdombha. Út pedig nem vezet
odáig, hanem szakadékos hegyek, rengeteg erdők, élelem nélküli
földek; mert a szyttya nép nem vet gabonát a földbe, tejet és húst
eszik csupán, s ha ellensége közelít, odább tereli élelmét, s
üldözőit éhen hagyja veszni. De ha eljutnál is oda, gondold meg,
hogy most a hunnok ámbár messze vannak, ama mesés tengernek
partjain táborozva, melyet ha «tó»-nak nevez a hajós, zivatart
támaszt ellene; de hamar szemközt jöhetnek rád, s fegyvereik
hatalmasak. Azért gondold meg szándékodat oh hatalmas uralkodó, és
ha már harczolni akarsz a hunnokkal, várd őket határaidra, eljönnek
ők és nem kivánják, hogy te elébök menj.</p>
<p>Tsong-Nu végig hallgatá a bölcs beszédét s akkor leüttette
fejét. <span class="pagenum"><a name="Page_82" id=
"Page_82">-82-</a></span></p>
<p>Azzal paripájára ült s kinyargalt hadserege elé, melyhez ily
beszédet tartott:</p>
<p>– Napsugárból eredt vitézek! Egeket reszkettető győzhetlen
bajnokok! Sokáig nyomott bennünket az idegenek rabigája, itt az
idő, hogy azt visszavigyük nekik. Előttünk áll Scythia,
zsákmányoktól gazdagultan, a hol tej és méz folyik, s zengő almákat
terem az erdő; hátunk mögött marad Tat-Sin-Koung<a name=
"FNanchor_2" id="FNanchor_2"></a><a href="#Footnote_2" class=
"fnanchor">2)</a> elpusztulva, ugarrá téve. Én pusztítám el ezt,
hogy annál több kedvvel rohanjatok Scythiára, s ne kivánjatok
itthon maradni; – palotáitokat lerontám, erdeiteket kivágatám, de
ti szebb palotákra, illatosabb füszer-erdőkre fogtok ott találni; –
ötven hajót sülyesztettem a sárga folyamba aranynyal és ezüsttel
megrakva, de ti száz annyi kincset fogtok zsákmányolni Urdombha
városban, melyet elfoglaltok; – kiosztám közöttetek a Quenn-Hinn
nép leányait, a kik a csillagok sugáraiból születtek, de ti szebb
hölgyeket fogtok találni Scythia leányai között, kiknek szemeik
ragyogóbbak, derekuk karcsúbb, ajkuk édesebb, szerelmük forróbb, s
kik a ti öleléseitekre fognak jutni. Azért hagyjátok el itt az
ország határán mindazon nőket, kiknek uraikká tettelek, ők e
harczos útban csak terhünkre lennének, s nehogy visszakivánkozzatok
hozzájuk, ha elhagytátok őket, hagyjátok őket itten halva!</p>
<p>Halotti csenddel fogadta a hadsereg Tsong-Nu szavait.</p>
<p>– Im én magam megyek a példával elő! kiálta fel Tsong-Nu, s maga
elé hozatva kedvesét, a gyönyörteljes Bil-mán-hát, keblére ölelé őt
s csókjaival becsukva annak szemeit, hirtelen kirántá kardját s a
szép leány szivébe döfte.</p>
<p>Aztán ismét megcsókolá, s kit pirosan, mosolygóan vett ölébe,
halványan, halottan letette a földre.</p>
<p>A nép fölkiáltott, minden kard kirepült hüvelyéből s minden
hölgy holtan feküdt le férje lábaihoz.</p>
<p>Így indult ki Tsong-Nu China határából. <span class=
"pagenum"><a name="Page_83" id="Page_83">-83-</a></span></p>
<p>Kietlen, puszta vidék volt Scythia határa. Vad erdők látszottak
mindenütt a szem előtt, hová a fenevad is csak meghalni jár, s
megmászhatlan sziklák hegylánczai, miknek koronás tetején örök a
hó.</p>
<p>Tsong-Nu roppant fáradsággal útat vágatott a rengetegen
keresztül, áttörette a hegylánczokat, a mocsárokra hidat építtetett
s mire megtevé a kétszáz mértföldnyi útat, seregének fele elveszett
éhség és fáradságos munka miatt.</p>
<p>De még akkor is elég hatalma volt a hunn várost elfoglalni.
Kémei útba vezették, senki sem állt neki ellent, s midőn már azt
hivé, hogy a várost kezében tartja, oda érkezve, annak csak hült
helyére talált. A hunnok városai nem voltak kőből, faczölöpökre
kifeszített bőr és vászon képezé házaikat; Tsong-Nu jöttének hirére
fölszedték a sátorkarókat, összehajtották vászon falaikat,
feleségeiket, gyermekeiket fölrakták ernyős szekereikre s
gulyáikkal, méneseikkel együtt odább mentek.</p>
<p>A hatalmas császár nem kapott ott egyebet, mint a szétdúlt
tűzhelyeket, s a zsákmányéhes hadsereg az igért paloták, kincsek, s
tűzszemű hölgyek helyett nem talált mást, mint az ott hagyott
sírokat, azokat mohón feldulták, de a mit bennök találtak, nem volt
egyéb fegyvereknél, s azoknak sem vehették hasznát, mert nehezek
voltak nekik. Az összeragasztott ökörszarvakból készült kézív
idegét nem birta a chinai kar megfeszíteni, s a buzogányt magára
ejté, ha fölemelte.</p>
<p>Tsong-Nu, mint a prédáját elszalasztott oroszlán, futott az
előle eltünt hunnok után. Látta őket a láthatáron, a mint sötét
felhőként odább húzódtak előle, s nem engedte megpihenni népeit,
míg őket el nem érik.</p>
<p>Az üldözött hunnok belemélyedtek Hylæa idegen sivatagába, hol
még a vadállat is éhen hal meg, ha eltéved; Tsong-Nu mindenütt
utánok. Sehol sem érhette be őket. Seregének ismét fele elhullt a
kényszerített üldözésben s még egyet sem birt elfogni a szyttyák
közül; tevéi, bivalyai <span class="pagenum"><a name="Page_84" id=
"Page_84">-84-</a></span> elfogytak, lovai kidűltek, s már hétszáz
mértföldnyire volt a sivatag közepében, még sem tudta elleneit
ütközetre birni.</p>
<p>Itt megelégelte e dicstelen fáradságot, s miután népének és
kincseinek millióit elpazarlá, kifáradva megállt Hylæa közepén s a
mint ott egy kopasz gránit kőszálat látott a pusztaság közepett
fölmeredni, e sziklára roppant betűkkel fölvésette e szavakat:</p>
<p>«Itt járt Tsong-Nu, a menyei birodalom ura, minden fejedelmek
fejedelme, a napnak öcscse, a holdnak bátyja, az egész földnek
örököse, az egyedül győzhetlen úr»; – s ez emléket hagyá itt
Scythia közepében hétszáz mértföldnyire, ellenségeit idáig üldözve
és általuk félve.</p>
<p>Másnap, a mint táborát kerülné, seregeit véve számba, messziről
három lovagot láta felé közeledni; a lovagok viselete, kócsagos
süvegeik, vállaikra vetett kaczagányuk s kézíveik mutaták, hogy
hunn nemzetből valók.</p>
<p>A mint a lovagok a chinai tábort meglátták, megfordultak, s egy
közülök hosszan kürtjébe fútt, melynek mélabús hangjait sokszorosan
látszott visszaadni a távol erdős bérczek viszhangja.</p>
<p>Tsong-Nu utánuk kiálta: «megálljatok!» s parancsolá lovagjainak,
hogy fogják el őket; a hunn paripák azonban a széllel tanultak
versenyezni, s míg a chinai ügyetlen lovasok messze maradtak
mögöttük, egyedül a császár s válogatott kisérete érhetett
nyomukba.</p>
<p>Már mintegy négyszáz lépésnyire lehettek egymáshoz, ekkor a
középső a hunn lovagok közül hátratekint s azzal lekapva válláról
tegzét, a mint nyargalva rohant, nagy nyugodtan hátrafordulva, egy
nyilvesszőt illeszte íjára s lassan, figyelve megfeszíté az
ideget.</p>
<p>Alig lehete oly távolból kivenni, hogy mit akar? a chinai
lovagok lőttek hozzá, de nyilaik a köztük levő térnek felét sem
repülték keresztül.</p>
<p>Ekkor pendült a szyttya ijász tegezhúrja, egy balhangzatú
süvöltés hallatszott – és Tsong-Nu, torkán keresztülütve az ijász
nyilától, holtan hullott le lováról. <span class="pagenum"><a name=
"Page_85" id="Page_85">-85-</a></span></p>
<p>Erre köröskörül megzendült a vidék. A hunn hadseregek
visszatérve az Obi mellől, minden oldalról rátámadtak a vezére
elestén megrémült táborra; – tiz napig tartott a harcz s tíz
országot festett végig vérével.</p>
<p>A harcz végeztével visszajöttek a hunn vezérek azon kősziklához,
melyre Tsong-Nu nevét és tetteit fölvésette s ezt irták utána:</p>
<p>«Idáig jött és itt veszett el minden seregével!»</p>
<h2>PEROZES.</h2>
<p class="center">(Historiai novella.)</p>
<h3>I.</h3>
<p>Bahram király egyike volt Persia leghiresebb uralkodóinak.</p>
<p>Birodalma nagy volt és hatalmas, városai ragyogók, hadseregei
vitézek és felesége szép, mint az örök tavasz.</p>
<p>Egyetlen fia volt, azt hítták Perozesnek, mely név a persák
szelid költői nyelvén annyit jelent, mint «Feriz».</p>
<p>Szép, karcsú, izmos ifju volt Perozes, hajfürtei oly sűrűek és
sötétek, mint egy czédruserdő, arcza rózsa és liliom, szemei
tűzvilága granát, homloka márvány, ajka bibor, és termetének izmai
aczél.</p>
<p>De mi haszna? Ha e szép alakban nem volt lélek! Az ifju
tizennyolcz évet ért már, és még egy szikrája sem égett benne semmi
szenvedélynek, a szép homloknak nem volt egy gondolatja, a
rózsaarczon semmi kifejezés, a biborajakról egy okos ige nem jött
ki soha, s a daliás termet, melyről szobrászok vehettek volna
mintát Achill alakjához, reszketett, ha csatákról beszéltek előtte;
az erdőkben megkergette a vad, megkergette a méhe, s játszó
gyermekek elijeszték, ha rátámadtak.</p>
<p>Perozes elmétlen, dőre volt.</p>
<p>A király kétségbe volt esve, valahányszor fiára gondolt,
<span class="pagenum"><a name="Page_86" id=
"Page_86">-86-</a></span> előhivatta máguszait, bölcseit, azok
kifáraszták tudományukat a rossz szellem elűzésében, mely az ifju
lelkét bilincsben tartá; – elhozatta a hindu varázslókat, kik
fültompító zenével s idomtalan tánczczal iparkodtak megtörni a
varázst; összecsődíté Aegyptus kuruzslóit, azok kenték, fenték,
föröszték a herczeget, itatták bűbájos levekkel, az országban
áldoztak, imádkoztak érte, templomokat építettek még a külföldi
isteneknek is. – Semmi sem használt. Perozes dőre maradt.</p>
<p>Végre azt tanácsolták Bahramnak, hogy küldjön Görögországba, ott
a philosophok hazája, azok tudnak faragni ex trunco Apollinem,
hozasson közülök egyet, s bizza rá fia nevelését; ha az nem önt
belé lelket, akkor aztán senki sem.</p>
<p>Bahram szivesen elhozatott volna akár egy egész akadémiát, s
föltevé, hogy ha egy nem lesz elég, elhozatja valamennyit.</p>
<p>A felszólított atheneiak tehát kiválaszták maguk közül a
legtekintélyesebb bölcs embert, a kit híttak Epiphanesnek s
elküldék azt Bahram fiába lelket mívelni.</p>
<p>A derék férfiun három lépésnyire érzett a bölcseség szaga; midőn
Ktesiphonba érkezék, az első napon legyűrte a birodalom valamennyi
máguszait, olyan kérdéseket intézve hozzájuk, mikre egyik sem
tudott felelni.</p>
<p>A király bámulva győződék meg róla, hogy ez fel fogja építni
fiának szellemét, s levezette őt a kertbe, hol Perozes szokott
ácsorogni, s ott rábizta, hogy keresse fel és beszéljen vele, ha
tud.</p>
<p>Épen este volt. Perozes egy kis csergő patak partján hanyatt
fekve heverészett, boldog semmit nem tevésben, s bámulta a
csillagokat.</p>
<p>A mint a philosoph eléje járult, fehér palástban, hosszú fehér
szakállával, az ifju felriadt ijedten, és el akart szaladni.</p>
<p>– Miért akarsz előlem elfutni Perozes?</p>
<p>– Fehér medvének néztelek. Megijedtem. <span class=
"pagenum"><a name="Page_87" id="Page_87">-87-</a></span></p>
<p>– Tégy különbséget a természet rendei közt, oh Perozes,
figyelmezteté őt bölcsen a bölcs. A fehér medve – ursus maritimus –
tartozik a plantigrada – talponjárók – seregébe; az ember pedig –
animal implume bipes – tollatlan kétlábú barom. És én ezek közé
tartozom. Mivel foglalatoskodol e pillanatban oh Perozes?</p>
<p>– A csillagokba nézek.</p>
<p>– S minek tartod te a csillagokat? kérdé a bölcs, rést kapva
most mindjárt véghetetlen tudományokat teríteni ki a gyöpre.</p>
<p>– Apró kis lámpásocskáknak, miket a tündérek meggyujtanak, hogy
mikor utaznak az égen, el ne tévedjenek hazulról.</p>
<p>A bölcs szánalmas megvetéssel tekinte az esztelen ifjura.</p>
<p>– Nem úgy van, Perozes. E csillagok nagy hősök képei, kik az
égbe vannak felemelve; ez a hét csillag itt a kos, alatta délfelől
van a czethal, felette balra áll a bika. Az a 22 csillag ott az
oroszlán; ama csoport ott a nagy medve, mellette van a kis medve, a
kis mellett kezdődik a sárkány, mely áll 25 csillagból, s farkával
lenyulik a nagy medvéig, ez a hosszú lánczolat itt Aesculap
kigyója, ama fényes csillag ott a keselyű, mellette a hattyú 24
csillaggal, továbbá a róka és lúd: itt a tejút alatt áll a tengeri
disznó, a hattyú és ő közötte pedig van a csikó. Ha kivánod látni a
tevepárduczot, ez amott áll: a nyulat, galambot és a nagy kutyát
csak később fogjuk megláthatni. – Mondjad tehát már most énnekem,
hogy mi az ég, és mik a csillagzatok?</p>
<p>– Az ég egy nagy ól, felelt Perozes, mely tele van mindenféle
marhával, a kiknek kezükön, lábukon vannak a szemeik.</p>
<p>Epiphanes megcsóválta fejét. Ezt még nehéz vele megértetni,
gondolá magában, s jónak látá empyricus lánczolat utján elébb az
ifju vallási fogalmait kipuhatolni.</p>
<p>– S mit szeretsz te még az égben a csillagokon kívül, oh
Perozes? <span class="pagenum"><a name="Page_88" id=
"Page_88">-88-</a></span></p>
<p>Azt várta, hogy Perozes az isteneket fogja említeni.</p>
<p>– A szivárványt, felelt ez ártatlanul.</p>
<p>– Úgy? szólt a philosoph. De azért nem ereszté ki kezéből
martalékát. Tehát micsoda szerinted a szivárvány?</p>
<p>– Egy nagy aranyhid, melyen a tündérek lejárnak az égről a
földre.</p>
<p>– Tanuld meg oh Perozes: a szivárvány, melyet a te érzéki
tekinteted balga aranyhidnak képzel, Thaumas és Electra leánya
Iris, Junónak, az istenasszonyok királynéjának szolgálója, s azon
fényes öv egy szalag, melyet ő röptében az égen végig húz. Mi tehát
a szivárvány?</p>
<p>– A szivárvány, felelt Perozes mogorván, egy hosszú cingulum,
melyet egy rettenetes széles istenasszony dereka körül akar kötni,
de a mely őt soha sem éri be, csak félig.</p>
<p>A bölcs keserűen sóhajta fel.</p>
<p>– Oh királyi utód, minő hozzád méltatlan járása van
elmédnek!</p>
<p>– Kihez beszélsz? kérdé az ifju csodálkozva.</p>
<p>– Nemde nem a király fia vagy-e te, Perozes?</p>
<p>– Én a pillangók pásztora vagyok a mezőkön.</p>
<p>– Boldogtalan ifju, te még önmagadat sem ismered. Pedig első
szabálya az életbölcseségnek: «γνοτι σηαυτον»; ismerd meg magadat.
Tehát figyelj reám oh királyfiu, én meg fogom veled ismertetni
magadat, s miután lelkedben világot gyujték, e világnál lassankint
meg fogod ismerni az egész empyricus mindenséget, és ha arról
helyes fogalmad leend, akkor belépünk a lelki mindenségbe. Vedd
tehát elő lelkednek azon tulajdonságát, melyet a bölcsészek
figyelmező tehetségnek hívnak, s mely középhelyet foglal az
emlékező és összevető tehetségek között, alárendelt szolgája az
itélő tehetségnek, ellentétese azonban a képzelő tehetségnek. –
Így. – A te atyád, a nagy Varanes, vagy mint barbar nyelven hívják:
Bahram, egykor Perigord erdejében vadászva, egy kis kunyhó előtt
megállt, szomját itallal enyhítendő, s ime azon kunyhóból egy
csodaszép leányzó lépett elé; termete Vénusé, hajfürtei
<span class="pagenum"><a name="Page_89" id=
"Page_89">-89-</a></span> Bereniceé, homloka Pallasé, vállai
Diánáé, csipői Junóé és lábszárai Laodicéáé.</p>
<p>– Kölcsön kérte tőlük?</p>
<p>– Ez rhetori figura, hozzájuk volt hasonlatos azon
tagjaiban.</p>
<p>– Nem ismerem e kisasszonyokat.</p>
<p>– A bájos ismeretlennő atyád ajkaihoz emelé a friss forrásvízből
tele merített amphorát, s míg atyád torkának szomját enyhíté,
szemeivel a leány szemeibe nézve, új szomjat érze keblében támadni,
a szerelmet. Az ismeretlen leányt megszeretvén, nőül vevé, és ez a
te anyád.</p>
<p>Perozes jovialiter felkaczagott.</p>
<p>– De hát vak volt az apám, hogy nem ismert rá az anyámra?</p>
<p>Epiphanes szája tátva maradt e kérdésre.</p>
<p>– Hisz azt mondád, szólt Perozes, hogy az egy ismeretlen nő
volt, ha anyám volt, nem lehetett ismeretlen.</p>
<p>Ez a fiu azt gondolta, hogy az ember anyának születik.</p>
<p>Epiphanes meg volt akadva, nem találva sem az ethica, sem a
dialectica, sem a metaphysica terén módszereket hasonló kétségek
megoldozására.</p>
<p>Jónak látta tehát mellőzni bölcs «horret vacuum»-mal az oculta
qualitast s odább tért.</p>
<p>– Halljad azonban és végy tanuságot róla, mily veszedelmes a
nagyok kedve ellen bár csak szókkal is véteni. Atyád, Bahram
király, korának legügyesebb íjásza levén, egykor anyáddal, kit
minden hölgyei felett leginkább kedvelt, kilovagolván vadas
kertjébe, meg akará neki mutatni nyilazásbani felülmulhatatlan
ügyességét. Száz lépésnyire tőlük legelészett egy antilope, melyet
meglátva Bahram, vőn puzdrájából két nyílat s azt mondá, hogy most
azzal oly könnyedén fogja találni az antilope füle hegyét,
miszerint az nem gondoland egyebet, mint hogy valami légy csipte
meg. Úgy történt. A nyil megcsapta a vad fülhegyét, mire ez azt
vélve, hogy bögölylyel van dolga, felemelé hátulsó lábát s
megvakará vele a fülét. Bahram király <span class=
"pagenum"><a name="Page_90" id="Page_90">-90-</a></span> ekkor a
másik nyillal egyszerre oda szegezé a vad hátulsó lábát a
szarvához.</p>
<p>– Szegény antilope.</p>
<p>– Te a vadat sajnálod, a helyett, hogy atyád remeklövését
bámulnád. Anyád még rosszabbul cselekvék. Midőn Bahram király azt
várta, hogy elragadtatva a csodálkozás által, magasztalja e non
plus ultráját az emberi tökélynek, anyád kimagyarázhatlan
közönbösséggel e rövid megjegyzéssel válaszolt: «gyakorlat teszi a
mestert». Atyád magánkivül lett dühében, a hódolat elmulasztása
nagy bűn a hatalmasok előtt, s anyád valóban méltán bünhödött
miatta. Bahram király rögtön eltiltá őt szine elől, egy magas kopár
hegytetőre építtetett neki egy várat, oda száműzte és azon hegy
tövén túl nem volt neki szabad menni, hanem ott kellett élnie távol
minden emberi társaságtól, fény és mulatság nélkül, borzasztó
elhagyottságban.</p>
<p>– Hát a szegény antilopéval mi történt?</p>
<p>A philosoph elförmedt e kérdésre. Hát azért erőtette ő meg
ékesenszólása csatornáit, hogy tanítványa az antilopéról
kérdezősködjék?</p>
<p>De rendbeszedé ismét nyugalmát, s folytatá elbeszélését.</p>
<p>– Történt azonban egyszer, hogy Bahram király, száműzött nejét
régen elfelejtve, a vadászaton néhány kisérőjével eltévedett; midőn
e közben mindig mélyebben bonyolulna az erdők labyrinthjába, végre
egy meredek hegy alá érkezék, melynek tetejében mint egy sasfészek,
egy magányos épület volt látható. Sem ő, sem kisérői nem tudták,
mely erősség lehet az itt e rideg magányban, s kinek van kedve oly
helyen tanyázni, hová élő lélek csak eltévedve jut. Ez alatt, míg a
meredek hegyoldalt kerülgetnék, valami utat keresve, mely e
magányos lakba vezet, meglátnak egyszerre egy délczeg női alakot,
ki izmos vállán egy egész eleven ökröt emelve, biztos léptekkel
halad a meredek hegyi ösvényen felfelé. Bahram király és kisérői
<span class="pagenum"><a name="Page_91" id=
"Page_91">-91-</a></span> bámulattal tekintének a nő után, ki
előttük emberfölötti erővel látszott birni, s gyorsan utána
siettek, hogy őt utolérjék. És most képzeld atyád meglepetését,
midőn szemtől szemben állva a csodaerejű nővel, benne saját
száműzött feleségére ismert. «Lássad, monda a nő, szintén
megismerve a királyt, hogy gyakorlat teszi a mestert», én gyönge
asszony, midőn általad száműzetém ide e kopár sziklai tetőre, akkor
egy borjut kezdtem el vállamra emelni, s felhozni a hegytetőre. E
munkát mindennap megtevém, s a mint az állat nőtt, aként nőtt
vállaim ereje, úgy, hogy midőn ez felnőtt, kész ökör lett, akkor is
elbirtam azt hordani. Így teszi gyakorlat a mestert! Hogy e szavak
után atyád mit cselekvék, azt kigondolni képzeletedre bizom.</p>
<p>– Hát lesegítette az anyám válláról az ökröt.</p>
<p>– Kebelére fogadta elűzött nejét, egyedül részesévé tette
trónusának, s e boldog kiengesztelődés áldásából származál te oh
Perozes, ki uralkodni fogsz atyád holta után annak minden
birodalmain, addig pedig általam, Epiphanes philosophus által fogsz
vezéreltetni a bölcseség előcsarnokába, méltó társaul azon száznál
többre menő tanítványoknak, kik lelki vezérletem alatt levének
bölcsek és boldogok, hadvezérek és senatorok. – Ime már most
ismered magadat, ismersz engemet, mondjad tehát el nekem, mit
beszéltem én neked most?</p>
<p>Perozes lusta kedvetlenséggel szórta az előtte futó patakba a
markába szedett czitromfű-leveleket, miket a bölcs beszédje alatt
tépegetett le s nagy boszúsan felelt:</p>
<p>– Hát azt beszélted nekem, hogy az én anyám egy ismeretlen
asszony, a ki felnevelt egy borjut, te pedig egy ismeretes
philosoph vagy, ki felneveltél százat.</p>
<p>Epiphanes dühösen ugrott fel a gyepről, mérgesen rángatva előre
hátra tógája szárnyait; egy szót se szólt többet Perozesnek, ott
hagyta őt a faképnél, s felmenvén Bahram királyhoz, megálla előtte
és monda:</p>
<p>– Uram király, – fiad bolond! <span class="pagenum"><a name=
"Page_92" id="Page_92">-92-</a></span></p>
<h3>II.</h3>
<p>A bölcs Epiphanes a királyfi dőreségének okát mind a persa
máguszok rossz nevelésének és a Zendavesta barbar isteneinek
tulajdonítá, s kereken kimondá, hogy a míg az udvarnál jobb
erkölcsök nem fognak taníttatni, az oltárokon értelmesebb
istenségek nem állanak, a kikkel legalább görögül lehessen
beszélni, addig ő hozzá sem foghat Perozes ujjászüléséhez.</p>
<p>Bahram király ráhagyta, hogy tegye hát a napot és csillagokat a
hova akarja, s oltson el minden tüzet az országban, csak az ő
fiában tudjon aztán lángokat gyujtani.</p>
<p>Epiphanes úgy cselekvék, a persa bálványok elpusztultak a görög
istenek előtt. A nap arany képe helyet adott Apollo szobrának, az
emberfejű szárnyas bikák helyett elkövetkeztek Bacchus és Mercurius
képei, úgy hogy Perozes akármerre fordult, mindenütt e mívelt
istenségekkel találkozék, kiknek mindegyikéről bőségesen tudott
kalandokat mondani a bölcs Epiphanes: melyik hány halandó leányt
csábított el? ki hol istentelenkedett? hogy hajtotta el a más
gulyáit? hogy korhelykedett mindenféle halandókkal; s a mi a
nőnemen levő istenségeket illette, azoknak történeteit a költők
előadásai szerint ismerteté meg tanítványával, kinek mind ezen
gyönyörű eseményekre az az észrevétele volt, miszerint ugyan jó,
hogy ezek az urak és asszonyságok istenek voltak, mert ha emberek
lettek volna, nagyon megkergették volna őket a világban.</p>
<p>A mit pedig legjobban bámult az egészen Perozes, ez az volt,
hogy mindezen görög istenek úgy álltak ott, a hogy őket az Isten
megteremtette; e körülmény legtöbb foglalatoskodást adott
figyelmének, s miután egynehányszor megkérdezé Epiphanestől, hogy
nem szokás ezeket soha felöltöztetni? s mindannyiszor azon
feleletet nyeré, hogy az épen a legidealisabb viselet, fogá egy
napon, midőn igen meleg volt, leveté minden ruháját, s ilyen
<span class="pagenum"><a name="Page_93" id=
"Page_93">-93-</a></span> szép állapotban felsétált a királyi
udvarba, még pedig a királyné termeibe.</p>
<p>Ott, a mint a királyné hölgyei megpillanták, összevissza
sikoltozva futottak szét, a királyné pedig elszörnyedve csapta
össze kezeit, s kapván egy palástot, oda futott Perozeshez, s
arczát félrefordítva nyujtá a palástot fiának.</p>
<p>– Fedezd el magadat.</p>
<p>– Köszönöm, szólt Perozes, nem fázom.</p>
<p>– De gyalázat így mutatnod magadat a világ előtt,
öltözetlenül.</p>
<p>– Ha ezeknek az isteneknek nem gyalázat, miért volna az nekem?
Ha ezek előtt nem szégyenlítek magatokat, miért szégyenlitek én
előttem? Engem ismertek, hogy milyen jó fiu vagyok, emezekről
ellenben jól tudjátok, mi nagy gonosztévők voltak, s mégis én
előlem szaladtok el.</p>
<p>– De Perozes, az ég csillagaira! te ne hasonlítsd magadat
istenekhez; látod-e, hogy élő ember, én vagy más ilyen formán
járna, a hogy te jársz?</p>
<p>– Hát járjatok ti is így, szólt Perozes vállvonítva s tovább
ballagott, keresztül-kasul sétálva az egész palotán, s
kétségbeejtve valamennyi asszonyszemélyt, a ki csak
összetalálkozott vele</p>
<p>A királyné pedig sírva futott Bahramhoz, ezen szavakon kezdve
beszédét:</p>
<p>– Fiad bolond.</p>
<p>Bahram király azonban megértvén a dolgot, valamennyi Bacchusra,
Venusra és Apollóra olyan szűrdolmányokat szabatott legottan, hogy
a körmük hegye sem látszott ki belőle. Csak így lehete Perozessel
újra felvétetni öltönyeit.</p>
<h3>III.</h3>
<p>Ilyenforma kudarczokat vallván a philosophia és mythologia,
valami együgyű embernek az a gondolat ötlött eszébe, hogy Perozest
talán bizony jó volna megházasítani, <span class="pagenum"><a name=
"Page_94" id="Page_94">-94-</a></span> az ilyesmi sok embernek
elveszi az eszét, hátha annak meg, a kinek nincs, helyrehozza. A
tanács a király fülébe ment, s az ráhagyta, hogy biz ez jó lesz,
nagy sebtében el is küldött a szomszéd armeniai király udvarába,
kinek annyi leánya volt, hogy válogathatott belőle Oriens és
Occidens.</p>
<p>Követei el is hoztak belőle egyet, a kit legmódosabbnak
találtak, s azt nagy fényes kisérettel elszállíták Persepolisba, a
hol akkor a királyi udvar székelt. Három nap tartott, míg a kiséret
hátulja odaért, a hova az eleje, oly hosszú sort képeztek a
mindenféle teherhordó tevék, elefántok és öszvérek, mik a
menyasszony piperetárát szállíták, és a rabszolgák és szolgálók, az
énekesek és czimbalmosok, a kötélen tánczolók és szemfényvesztők, s
más afféle haszontalan népek.</p>
<p>Három egész hónapig tartott pedig maga a menyegző ünnepély,
egyik nap vadászat tartaték, másik nap lovagjáték, a vendégségeknek
vége-hossza nem akart szakadni, napvilágnál kezdték meg a
mulatságot, s folytatták fáklyavilágnál, s az énekeseknek be nem
állt a szájuk a zengedezéstől.</p>
<p>Perozes hallotta, hogy ez mind az ő kedveért történik, s nézte
türelmesen három hónapig, hogy mi lesz mind ebből? csak néha
kérdezve meg Epiphanestől, hogy e sok szertartás közül melyik
legyen voltaképen a házasság? Az csak legutoljára fog következni;
lőn a felelet.</p>
<p>Perozesnek azonban mind nem tetszett ez a mulatság; már három
hónap óta nem hagyták őt bolyongani a réteken, a hol ő a
pillangókat szokta őrizni, s a hol neki a madárkák énekeltek; a
helyett hallott mindennap trombitasivalkodást s izetlen verseket,
és látott pánczélos vitézeket, kik egymást játékból úgy
eldöngették, hogy megfeküdtek bele, a mi Perozesnek egyátalában nem
tetszett. Különösen volt egy testvére menyasszonyának, Tiridat, ki
azt elkisérte idáig, a ki mindenkit levert és leöklelt, a ki csak
vele sorompóba lépett. Ezt a goromba embert ki nem <span class=
"pagenum"><a name="Page_95" id="Page_95">-95-</a></span> állhatta
Perozes. Fogait csikorgatá, midőn látta, hogy ismét nem tudták
kivetni nyergéből, s miután nevelőjét megszokta valami emberfölötti
lénynek tekinteni, azt biztatá váltig, hogy menjen oda és verje meg
ezt a neveletlen embert; hanem Epiphanes bölcs volt szót nem
fogadni.</p>
<p>Ez alatt naponként látá menyasszonyát, kit mindennap eléje
hoztak, egyik nap úgy, mint a másik nap újszinű, alakú és kelméjű
ruhákba öltöztetve, új kacskaringós hajbodrozatokkal felékesítve, s
néha-néha jobban kifestve, mint másszor. Perozes azt gondolta, hogy
mindig másikat mutatnak, s ha mondták, hogy ez az ő menyasszonya,
csodálkozva kérdezé: ez is az? Legalább is azt hitte, hogy
kilenczven különbnél különbféle leánynyal ismerkedett meg, s midőn
végre megmagyarázák neki, hogy ez szüntelen ugyanaz, kiváncsi
nyugtalansággal mondá, hogy mennyire szeretné ő ezt a leányt igazán
megismerni.</p>
<p>Megörülének ezen szónak környezői, mert azt hivék, hogy
beleszeretett a leányba s mindjárt elkészíték számára a pompás,
illatos menyegzői kamarát, a hová elvezették hozzá menyasszonyát, s
azzal ott hagyták vele egyedül.</p>
<p>A leány meg volt tanítva, hogy körülbelől hogy viselje magát, s
meghuzódék a kamra egyik szegletében, játszva a szemérmetest.</p>
<p>– Gyere ide közelebb, inte neki Perozes, s megfogta a vonakodni
látszó leány kezét, s oda fordítá az ablak felé. Hát te vagy az én
menyasszonyom?</p>
<p>A leány sóhajtással felelt, s meg levén tanítva, hogy mit
mondjon, így szólott:</p>
<p>– Leghívebb rabszolgálód a földön.</p>
<p>– Még én soha sem láttalak ám téged.</p>
<p>A leány azt hitte: Perozes közellát, s odalépett az orra
elé.</p>
<p>– De még most sem látlak, pedig szeretnélek már egyszer
megismerni.</p>
<p>– Hát vak vagy Perozes? kérdé felboszantva a leány. <span class=
"pagenum"><a name="Page_96" id="Page_96">-96-</a></span></p>
<p>– Nem látlak attul a sok csecsebecsétül, a mi rajtad van.</p>
<p>A leány elmosolyodék, gondolva, hogy Perozes hamiskodik, s
lekapcsolá válláról palástját, lerakta karpereczeit s azzal
szemlesütve kérdezé:</p>
<p>– Látsz-e már most?</p>
<p>– Még most sem látlak, szólt Perozes hidegvérrel.</p>
<p>A menyasszony még csupán csak arany övét tartá magán, melyet
kikapcsolni egyedül a völegény dolga, s mely az utolsó
csalánszövetű leplet szorítja derekához. Látva azonban, hogy
Perozes még egyre bámészkodik, maga leoldá az övet, s azzal
félénken rebegve monda:</p>
<p>– Látsz-e már most Perozes?</p>
<p>– Még most sem látlak, szólt Perozes érzéketlenül, hanem ha
letörlöd arczodról ezt a sok fehér és piros festéket, akkor majd
meglátlak, addig nem tudom, hogy ki vagy?</p>
<p>A leány dühbe jött e szóra, arczul vágta Perozest, hogy zöld
karikát hánytak a szemei, s azzal felkapkodá öltönyeit, s mérgében
sírva elrohant Bahram királyhoz, s lábaihoz vágva jegygyűrűjét,
mondá:</p>
<p>– Fiad bolond.</p>
<h3>IV.</h3>
<p>A dolog azonban nem maradt ennyiben. Tiridat, a menyasszony
testvérje, megtudta huga meggyaláztatását, e szennyet vérrel
esküvék lemosni, s szörnyen fenekedett, hogy Perozest kettőbe
hasítja.</p>
<p>Jöve tehát Bahram király személyesen a fiához, s hoza neki egy
kardot kardkötőstül.</p>
<p>– Fiam, monda neki szépen, elég soká voltál gyermek, ideje, hogy
férfiu légy. Proféta már nem lesz belőled, annyit látok, hanem
lehet belőled jó katona, azt remélem. Nosza tehát fogjad ezt a
szépséges aranyos kardot, – fogantyuja tiszta jaspis, kötőjét anyád
maga himezte saját kezével, – kössed azt az oldaladra. <span class=
"pagenum"><a name="Page_97" id="Page_97">-97-</a></span></p>
<p>– Minek nekem ez a nagy kés? szólt Perozes.</p>
<p>– Nagy falathoz nagy kés is kell, rád pedig most ugyancsak nagy
várakozik, az armeniai Tiridat, kinek testvérét meggyaláztad, s ki
emiatt most téged személyes párbajra hí fel.</p>
<p>– De én nem megyek.</p>
<p>– Perozes te bolond vagy! kiálta felindult haraggal Bahram.</p>
<p>– Tiridat a bolond, nem én. Hát azért ha mi egymás fejét
leverjük, kevésbbé lesz a testvére kifestve?</p>
<p>– De ő téged az egész udvar előtt hívott fel párbajra, s
gyávának és nyomorultnak nevezett, ha helyt nem állnál előtte.</p>
<p>– Az nekem nem fáj.</p>
<p>– És el fogja hiresztelni a külső országokban, hogy Bahram
király egyetlen egy fia, Perozes, egy haszontalan pulya! Nevedet a
historia-irók a gyávák között is a legutolsók közé fogják irni, s a
külföld, népei ha csúfolkodni akarnak, a te nevedet fogják
említeni, s a persa nemzet szégyenpirulva fog gondolni országának
azon éveire, melyekben te uralkodál fölötte.</p>
<p>– Rövidebb életem lesz-e nekem az által?</p>
<p>– De tudd meg Perozes, hogy Tiridat téged élethalálra keres, s
ha a sorompókban önkényt elé nem állsz, megesküvék, hogy a hol
előtalál, ottan ver keresztül.</p>
<p>– De már attól nem félek, kiálta fel Perozes bizakodva.</p>
<p>– Hogyan? tehát mit fogsz akkor cselekedni? kérdé Bahram,
megörülve, hogy tán fölébredt fiában a bátorság szelleme.</p>
<p>– Hát elfutok előle, vagy fölmászok egy fára, s majd meglátom,
hogy ér utol?</p>
<p>Bahram király csüggedten sóhajta fel:</p>
<p>– Fiam bolond.</p>
<p>Azután szomoruan fordult ismét felé.</p>
<p>– Lásd Perozes, ha te nem akarod használni e kardot,
<span class="pagenum"><a name="Page_98" id=
"Page_98">-98-</a></span> melyet számodra hoztam, akkor magamnak
kell azt megtartanom, mert Tiridat azon esetben, ha te meg nem
jelensz, velem kiván megküzdeni, s akkor én leszek kénytelen
helyetted helyt állani.</p>
<p>E szavakra elkomorodék Perozes, szemei megteltek lassanként
könynyel, félrefordítá arczát, s leborult karjára sírni.</p>
<p>– Ha tehát atyád vérét nem akarod kiontva látni, fogjad e
fegyvert, majd küldök hozzád egy bajnokot, ki a velebánásra
megtanítson, háromnapi időd marad a fegyverforgatás fortélyait
megtanulni, negyed napon azután a trombiták harsogásainál
meggondolhatod, hogy engemet állíts-e ki a harczi síkra, vagy
magadat?</p>
<p>A király elment s nem sokára jött utána a vívómester.</p>
<p>Ez a derék férfi egy összevissza szabdalt arczú veterán volt,
fél szemét, fél orrát, fél fülét elhagyogatta itt-amott a
harczban.</p>
<p>Ez fogá Perozest, s miután annak vaskemény izmait, iszonyú
karjait és ideges ökleit összetapogatta és erősen feldicsérte,
kezébe nyomá a kardot, s vívó állásba iparkodék őt helyezni, míg
Perozes arczán félreismerhetlen jelekből látható volt, mennyire fél
saját kardjától!</p>
<p>A vívómester derék verekedő volt, hanem annál rosszabb szónok;
midőn tehát Perozest küzdő állásba helyezé, elkezdé neki a
vágásokat mutatni és magyarázni.</p>
<p>– Ide vigyázz, jó Perozes. Kardodat emeld fejed fölé, a könyököd
ne mozduljon, az a vágás, a mit mostan egyszerre lefelé téssz,
ellened koponyáját fogja ketté hasítani, úgy hogy az agyveleje
szertefecscsen.</p>
<p>Perozes undorodva húzta félre a szája szegleteit az
æstheticátlan magyarázatra.</p>
<p>– Ha pedig ugyanezen vágásnak nagyobb súlyt adandsz, egész
karoddal lesujtva, akkor ellenfeledet merőben ketté hasítod, úgy
hogy fele jobbra, fele balra esik.</p>
<p>Perozes azt az észrevételt tevé rá, hogy az mégis nagyon
illetlen cselekedet volna. <span class="pagenum"><a name="Page_99"
id="Page_99">-99-</a></span></p>
<p>– Most azonban tartsd rézsút kardodat, s czélozz ellened
nyakára, e vágástól, ha jól ki van mérve, annak feje fog lábaidhoz
gördülni.</p>
<p>Perozes ijedten kapta fel a lábát, mintha már valamit gördülni
látna utána.</p>
<p>– Ha ellenben visszakézzel balról jobb felé csapsz hozzá, s
kardod hegyét vágás közben egy kissé megsuhintod, akkor fel fog
ugrani a feje magasra, s onnan esik le a földre.</p>
<p>Perozes félreugrott, nehogy épen ő rá essék.</p>
<p>– De vigyázz most királyfiu, mert egy mestervágásra tanítlak,
melylyel csalhatlanul legyőzended ellenedet. Midőn így szemközt
álltok egymással, te egy csapást mérsz annak fejére, ő erre
feltartja paizsát, te ekkor hirtelen térdre bukol, s balkezeddel
megkapva ellened paizsának alsó párkányát, jobb kezeddel kardodat
azon a helyen, a hol a pánczél véget ér, egyszerre alulról fölfelé
ellenfeled hasába taszítod, úgy hogy a hegye a háta közepén jön
ki.</p>
<p>Perozes minden ujabb magyarázatnál jobban reszketett, a kard úgy
inogott kezében, mintha csak a szél fúná, ez utolsó tanításkor
végre undorodva veté azt el magától, s köpenyébe takarva arczát,
könyörgött a vívómesternek, hogy ne mutasson és ne beszéljen neki
több ily utálatos dolgot.</p>
<p>Az megnémult bámultában, s visszatérve Bahramhoz, a legelső szó,
melylyel azt megvigasztalá, ez vala:</p>
<p>– Uram király, fiad bolond.</p>
<h3>V.</h3>
<p>Perozes ott hagyta feküdni az elvetett kardot, s szomorúan
lefeküdt ágyára. Képzeletéből nem birta elűzni azon iszonyú
eszméket, mikkel vívómestere megijesztgeté, s bár rettegett azon
gondolattól, hogy helyette atyja leend kénytelen megvívni, mégis
nagyobb volt irtózata a vérengzésnek e gyűlölt eszközétől, mint
hogy képes lett volna azt <span class="pagenum"><a name="Page_100"
id="Page_100">-100-</a></span> újra kezébe venni. Behunyta szemeit,
hogy ne is lássa azt többet, s a mint hunyva tartá szemeit, elaludt
csendesen, s álmában megint csak kezében volt a kard, oda volt
ragasztva, oda volt nőve hozzá, s ő egy sorompóba volt kiállítva, a
hol akármerre fordult, mindennünen emberek tolakodtak eléje, kiket
agyon kellett vernie, ketté hasogatnia, hogy egyik fele az egyik
lábával jobbra, a másik balra szaladt el, fejeiket kaszabolta, hogy
csak úgy ugráltak körüle, s gurultak lábaihoz, vagy soronkint
szurkálta őket keresztül, hogy a mint az egyiknek a hasába
beleszúrta a kardot, a hatodiknak a hátán jött ki a hegye. Perozes
homlokán a hideg veríték gyöngyözött az iszonyat miatt; nem tudta
megállítani kezét, inkább szerette volna már, ha őtet vágta volna
le valaki, de nem parancsolhatott kardjának, sebesen pörgött az
kezében, mint a szélmalom kereke, s csak úgy repkedett körüle a sok
fél kéz, fél láb, miket a körüle őgyelgő emberekről leszabdalt.
Végre kétségbeesése kínjában leveté magát a földre, és ekkor
csakugyan leesett a földre – az ágyrul és fölébredt.</p>
<p>A kard ott feküdt mellette.</p>
<p>– Engem többet meg nem ijesztesz, monda magában, s fogá két
ujjal a kardot, mint a hogy valami útált tárgyat szokás felcsipni,
egy kigyót, vagy egy békát, a mihez az ember restell egész kézzel
nyulni.</p>
<p>– Elviszlek, belehajítalak a vízbe, a hol legmélyebb lesz, oda;
mondogatá a kardnak, s kimászva a palota ablakán, a nagy
vadaskerten keresztül éjnek idején neki indult csalitnak, bokornak,
eltévelygett az erdőben, szomorúan, elcsüggedten, míg csak a palota
tornyait beláthatá; sehol le nem ült pihenni, kerülte a járt
utakat, s a legsűrűbb bozóton törtetett keresztül. Mikor aztán
annyira elbujdosott, hogy nem félhetett, miszerint a vad Tiridat
utána jöhessen, el kezde azon töprenkedni, hogy mit csináljon azzal
a karddal? Ha sűrű bokrot talált, gondolá, hogy oda rejti; de
eszébe jutott, hogy a karcsú őzikék <span class="pagenum"><a name=
"Page_101" id="Page_101">-101-</a></span> ott szoktak nappal
hüsselni, s megsérthetik magokat benne, s csak tovább ment. Fára
akarta akasztani, de meggondolá, hogy kis madár rá talál szállni és
gyönge lábát elvágja, s vitte tovább. Ha vizet talált, abba akarta
hajítani, de meglátta az apró ezüst halacskákat uszkálni benne, s
félt, hogy valamelyiket megsérti vele. Földbe akarta leszúrni, de
meggondolá, hogy ott apró virágok gyökereit metéli szét, s
elhervadnak, elszáradnak.</p>
<p>Szomoruan egy tóparthoz ért végre, ott ledűlt búsan a fűbe, s a
kardot letette maga mellé. A pillangók, a kis zöld ugró bogarkák,
mintha ráismertek volna, körülrepkedték, keresztülszökdeltek rajta,
a falevelek, mintha integetnének felé, suttogva, zizegve bókoltak
feje fölött, s a lombok közt fehér fészkében megszólalt az arany
tollú madár, üdvözölve a kelő hajnalt.</p>
<p>Perozes valami olyan nehezet érze feküdni szivén. Nem esett jól
neki sem virágillat, sem madárdal, sem pillangórepülés, sem
hajnalsugár. A tó fenekén feküdt egy nagy fekete kő. Úgy szeretett
volna az a fekete kő lenni ott a tó fenekén.</p>
<p>Egyszerre valami sikoltás hangja riadt fel az erdőben, mintha
valaki segélyért kiáltana, valaki, a kit bántanak, valami nő.</p>
<p>Perozes borzadva figyelt, az irtózat megreszketteté tagjait. A
sikoltás újra hangzott, mindig jobban közelítve felé. Az ifju
ónterhes zsibbadást érze tagjaira leszállni, futni, kiáltani akart,
s nem bírt fölkelni helyéből, a hang nem jött ki összekulcsolódott
ajkain, szemei előtt összefutott a világ, s agya szédületesen kezde
zúgni.</p>
<p>A segélykiáltozás egészen közel ért már hozzá, s a mint a bokrok
ritkulni kezdtek, három marczona alakot látott Perozes előtünni,
valami arab kalandorok lehettek, kik egy fiatal leányt hurczoltak
magukkal. A leány oly gyönyörű volt, hosszú felbomlott hajzata
utána söpré a földet, szép arcza rettegéstől és a küzdelemtől
égett, a mint szerte széttekinte, mintha Istent keresne, a hol
ember <span class="pagenum"><a name="Page_102" id=
"Page_102">-102-</a></span> nincsen segíteni, karcsú termete úgy
vonaglott a durva rablók karjai közt, kik derekát átölelve, s
gömbölyű karjait hátra kötve, ragadták őt magukkal.</p>
<p>Perozes reszketett a lelkét fogva tartó igézet hatalma alatt,
idegei megmeredtek, a vér megfagyott ereiben, s a szív dobbanása
elállt… E pillanatban felé fordítá kétségbeesett arczát a hajadon,
s térdre rogyva rablói lábai előtt, oly ékesen szóló sírással
könyörge hozzájuk.</p>
<p>Perozes valami ismeretlen tüzet érze ereiben egyszerre végig
futni, szive lüktetni kezdett sebesen, ajka kigyulladt a haragtól,
lélekzetében düh forrott, melle kitágult és öklei összeszorultak…
Az egyik rabló megragadta a könyörgő leány szép hosszú haját, s
felrántá őt annál fogva, a leány fájdalmasan sikolta fel… E hang
keresztül járta Perozes szivét, a varázs szét volt törve lelkén,
megrázta izmos tagjait, fölordított mint egy veszett oroszlán, s
fölkapva a maga mellé tett kardot, ádáz dühvel rohant a rablókra, s
az elsőt közülök úgy vágta meg, hogy fele jobbra, fele balra
hullott, a másiknak visszakézzel leütötte fejét, hogy felszökött a
levegőbe, s a harmadikat úgy verte keresztül, hogy kardja hegyével
a háta mögött álló cserfához szegeződött.</p>
<p>A királyfi, mint ki egy új világba lépett, önmagát és mindent, a
mit körüle látott, megcsodálva tekinte szét. Más vér folyott
ereiben, más tűz ragyogott szemében, más szív dobogott keblében.
Lábát levágott ellenei tetemére téve, kihivó tekintettel emelé fel
homlokát, mintha várná, hogy jön-e még több? Az egész világ kevés
lett volna neki, hogy megrettenjen tőle, midőn a szép hajadon ott
feküdt aléltan lábainál, és ő érezte azt jól, hogy azt egyedül neki
kell megvédnie.</p>
<p>Azután, hogy sokáig nézte az alélva fekvő leánykát, a harag heve
lecsillapult szivében, egészen más melegségnek adva helyet; így
megy át a szivárványban a sötétkék a rózsaszínbe észrevétlenül.
Csak most érzé még, hogy él, és hogy élni jó; – felvevé ölébe a
szép leánykát, oda futott <span class="pagenum"><a name="Page_103"
id="Page_103">-103-</a></span> vele a hűs tó vizéhez, s meglocsolá
annak arczát, hogy föléleszsze…</p>
<p>Ki tanítá őt meg erre: hogy az álom nem halál? A lányka fölveté
szemeit és sírni kezdett. Az ifju oda hajolt hozzá, s édes, bátor
férfihangon elkezdé őt vigasztalni… Ki tanítá őt meg erre: hogy a
nyájas férfiszó felszárítja az asszonykönyet? A lányka megismeré
benne szabadítóját, s lehajolt, hogy kezét megcsókolja. Perozes
megirigylé saját kezétől a csókot, s fölemelve a leánykát, ajkaival
fogadá el az édes adózást, s oly mélyen, oly mélyen tekintett annak
szemeibe, s oly forrón szorítá őt szivéhez… Ki tanítá őt meg erre:
hogy szív sziven jobban dobog, szem szemben jobban ragyog, s csók
ajkra édesebb?</p>
<p>A varázsszóra fölébredt az alvó lélek. Perozes újjá születék. A
mi gyöngeség volt eddig, az mind erő lett szivében. És a varázsszó
volt a szerelem.</p>
<p>A lányka elmondá neki, hogy e tóparton áll kis kunyhója, melyben
ősz apjával együtt lakik, ki halászattal keresi kenyerét. E napon
elment Persepolisba az öreg, eladni fogott halait, s azalatt
jövének e rablók, kik el akarták őt rabolni török háremek
számára.</p>
<p>Perozes viszont elmondá, hogy ő egy üldözött fejedelemfi, kit
atyja elátkozott, s most bujdosni kénytelen. Hogy ennyiben igazat
mondjon, arra nemes szive kényteté, de bölcs volt elhallgatni,
miként ez atya Bahram király.</p>
<p>Ily futó fejedelemfiak nem ritkák voltak azon időkben néha
testvér, néha idegen ellenség verte ki őket palotáikból, s jó volt
rájuk nézve olyankor a puszták védelme, s akadt mindannyi számára
virág is a pusztában, a bujdosást megédesítendő.</p>
<p>A leány szánalmat érze az üldözött iránt, s a szánalom is egyik
testvére a szerelemnek, s jól esett, hogy az ifjunak, ki őt
megoltalmazta, ez oltalmat visszafizetheti.</p>
<p>– Jer velem kis hajlékunkba, mondá meleg kézszorítással
<span class="pagenum"><a name="Page_104" id=
"Page_104">-104-</a></span> vezetve magával az ifjut, itt csendesen
fogsz élhetni, míg sorsod jobbra nem fordul, senki sem látogatja e
helyet, és ha jőne is valaki, én azt mondanám, testvérem vagy, s
eltitkolnálak.</p>
<p>Perozes oly boldognak érzé magát. Látta a kis kunyhót,
repkénynyel befutott falával, hallá a gerliczéket turbékolni a
mohos tetőn, s mindez úgy tetszett neki. Megkérdé a szép lánykától
nevét, az felelé, hogy őt Artemisnak híják; Perozes örült nagyon,
hogy neve is ilyen szép; pedig még ekkor csak testvére volt a
leányka.</p>
<p>Két nap mult el, két év Perozes lelkének, két percz szivének.
Artemis hosszan elbeszélt neki Persia történeteiről, miket apjától
hallott téli éjszakákon, ki még Nushirván alatt szolgált; a
hősökről, kik magukat hazájukért föláldozták, a csatákról, mik
ellenség vérével festették a haza földét, a népről, mely fölégeté
városait a hódító idegen előtt, s bölcs és nagy uralkodókról, kik
újra fölépíték azokat, s virágzóvá tevék a hont, s azok között a
legnagyobbról, Bahram királyról, kinek neve: «az istenek barátja,
emberek legyőzője, zsarnokok ellensége, királyok királya, a persa
haderő vezére!»<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a></p>
<p>Perozes figyelve hallgatott, mint ki idegen országból jött ide.
A trónhoz és saját atyjához oly közel nem látta azoknak magasságát,
le kellett szállnia a halászkunyhóba, hogy a mire a bölcsek és
irástudók meg nem taníták, egy pórleány szép ajkairól tanulja meg.
És kedves volt a tanítás; az olyan leczkét könnyű elhallgatni, a
hol az egyes és kettős pontokat egyes és kettős csókok képezik,
rövidek ott, hol comma jár, hosszabbak, a hol gondolatjegy
következik… Ámde hisz ezek testvércsókok voltak.</p>
<p>Harmadnapon megjött a vén halász Persepolisból, leánya messziről
eléfutott, s elmondva neki a veszélyt, melyben forgott, bemutatá
neki bátor megmentőjét, tudtára <span class="pagenum"><a name=
"Page_105" id="Page_105">-105-</a></span> adva őszintén, hogy ez
egy bujdosó fejedelemfi, kit atyja megátkozott, s ki most menekülni
kénytelen.</p>
<p>Az öreg megszorítá az ifju kezét, s a közben kiesett a köny
szeméből.</p>
<p>– Miért sírsz? kérdezé tőle Perozes.</p>
<p>– Hajh! sóhajta az öreg, Bahram királynak is volt egy fia, a ki
bujdosásba ment, de őt nem üldözé senki, csupán saját gyávasága.
Tiridat, az armeniai király fia kihívta őt lovagi párbajra, s
Bahram király egyetlen fia megszökött előle gyáván. Ezért búsul
most az ország, s gyászba öltözött az udvar, a királyné sír
éjjel-nappal.</p>
<p>– A királyné sír éjjel-nappal; mondá utána elbúsultan a
királyfi.</p>
<p>– Bahram király fia megfutása után maga akart kiállani a dühös
Tiridat elé, a midőn a satrapák mind lábai elé veték magukat
könyörögve, hogy ne tegye ki életét, inkább ők maguk egyenkint
megvívnak Tiridattal, ki Armenia legnagyobb hőse.</p>
<p>– És Bahram király nem vívott, ugy-e bár? kérdé Perozes aggódva;
minden vér eltünt arczáról.</p>
<p>– Nem, felelt csüggedten az agg, és Tiridat visszament hazájába,
mindenütt a merre járt, kürtszó mellett kihirdettetve, hogy a kerek
föld népei között nincs gyávább, mint a persa nép, és az egész
persa nép közt nincsen gyávább Perozesnél.</p>
<p>– Halál fejére e szóért! ordítá Perozes dühtől szikrázó
szemekkel. E gyalázat nem marad a persa népen.</p>
<p>– Bár volna Perozes oly férfi, mint te vagy, szólt az öreg, de ő
elbujt, most a midőn Tiridat hadsereget gyűjtve, harczczal kezdi
megtorolni az ő miatta támadt boszút, és Perozes, a helyett, hogy a
személyes haragért személyesen állana helyt, megengedi, hogy az
egész ország szenvedjen miatta. Oh derék hős, bizonyára, ha te
volnál Perozes, és azt hallanád, hogy ősz apád harczba készül, s ez
lesz tán utolsó harcza, bárha átkát hordozod is, visszatérnél, és
testeddel fedeznéd őt. <span class="pagenum"><a name="Page_106" id=
"Page_106">-106-</a></span></p>
<p>Perozes egy szót sem szólt rá, csak kiment az erdőre, hol a
levágott rablók három paripát hagytak el hosszú pányvákra kikötve.
Kiválasztá azok közül a legjobbat, kardját megtörlé a vértől, mely
sötét foltokat hagyott rajta, s visszament a kunyhóba, lovát
fékjénél vezetve.</p>
<p>– Köszönöm a rossz hireket, monda ottan az öregnek. Majd ha
visszajövök ismét, én jókat hozok cserébe.</p>
<p>Azzal a lánykához fordult.</p>
<p>– Midőn bujdosó valék, te nekem testvérem voltál; majd ha egykor
király leszek, te nekem királyném leendsz.</p>
<p>Artemis sóhajtva kérdé a kedves ifjutól:</p>
<p>– Mikor jösz hozzánk vissza ismét?</p>
<p>– Majd ha az a hir fog járni, hogy a kerek ég alatt legvitézebb
nép a persa, és az egész persa nép közt nincs nagyobb hős
Perozesnél!</p>
<p>Azzal búcsút inte nékik, fölveté magát lovára és elnyargalt
szemeik elől.</p>
<h3>VI.</h3>
<p>Egész Ktesiphon faláig jött az armén sereg, itt találta szembe a
persát, melyet az ősz Bahram maga vezérlett.</p>
<p>Tiridat zászlóira kutyák, macskák voltak festve, miknek Perozes
feje volt adva, s a főzászlón, melyet Tiridat maga hordozott
kezében, a persa királyfi asszonyruhába öltöztetve volt látható,
kezében guzsalylyal és orsóval.</p>
<p>A csata megkezdődött, Bahram nemes haraggal vezérlé seregeit az
arménokra, de az évek megfogyaszták karjainak erejét, s az örökké
győztes hős, kit soha sem látott ellenség futva, tapasztalá e
csatában, hogy kardja nem vág oly mély sebet többé, miként harmincz
év előtt, midőn Giubinnak nevezték el, mivel karja oly erős volt,
mint a kemény faág, s midőn a hyrcani sziklák közt tizenkétezer
bajnok élén megállítá a nagy khán négyszáz ezernyi seregét, s
megölte őt és fiát és szétverte seregeit, hogy a Pule-Rudbar
oldalain omlott a vér, mint a patak. Hajh, azóta <span class=
"pagenum"><a name="Page_107" id="Page_107">-107-</a></span> sok év
lefolyt, a kemény fát megőrlék a férgek, s Bahramnak meg kellett
érnie a szégyent, hogy fülébe hallja dörögni ellensége
gúnyszavát.</p>
<p>– Ha te Giubin vagy a kemény fa, én meg Tiridat vagyok, a tüzes
villám, mely téged ketté hasít.</p>
<p>Bahram látta őt mindig közelebb jönni, legjobb lovagjai
egyenkint hullottak el az armén óriás kardcsapásaitól, ki a
szégyenhirdető zászlót magasan tartá egy kezével, másikával pedig
elolta mindenkit, a ki azt ostromolni elé állt.</p>
<p>Végre az ősz király maga huzá ki kardját, s szembekészült
ellenével, vagy lemosni fia gyalázatát ellene vérével, vagy
megtetézni azt magáéval.</p>
<p>Tiridat messziről kaczagott.</p>
<p>– Számláltasd meg ősz hajszálaidat Bahram király, midőn ellenem
jösz, kiálta rá gúnyolódva, s megpörgeté súlyos kardját, melyről a
persa vitézek legjobbjainak vére folyt, és legyen ég és föld tanúm,
hogy nincs gyávább nép a persánál, s az egész persa nemzet közt
nincsen gyávább Perozesnél.</p>
<p>E pillanatban, midőn a persa csatárok szégyentől leveretve,
hátrálni kezdének, vad üvöltés támadt a hadsorok között, s az
ellenség sorain keresztül egy ifju lovag láttatott keresztül törni,
pánczél nem fedé tagjait, sem homlokát érczsisak, meztelen karjai
fel voltak gyűrve, s hajfürtei repkedtek szabadon.</p>
<p>Az armén had a harczok istenét hitte alászállani, mint a
pozdorja tört össze csapásai alatt lándzsa és paizs, s a kire
egyszer ránézett, az nem látta meg szemeivel többet a napot.</p>
<p>– Velem állj szembe Tiridat! kiálta a bajnok rettentő hangon,
mely mint a mennykőcsattanás a harangszót, úgy harsogá túl a
csatazajt.</p>
<p>Senki sem ismert reá. Ez arcz Perozesé volt, de ez ádáz indulat
csak egy Nimrodé lehetett, saját édes atyja Bahram sem vélhette őt
fiának; tán valami Amshaspand<a name="FNanchor_4" id=
"FNanchor_4"></a><a href="#Footnote_4" class="fnanchor">4)</a>
<span class="pagenum"><a name="Page_108" id=
"Page_108">-108-</a></span> ez, ki emberi alakot ölte? vagy egy
sírból fölkelt hős, kit a szégyen fölébreszte onnan?</p>
<p>– Nincs ellened több, csak én! kiálta a lovag Tiridathoz érve.
Jól befedd magadat paizsoddal, ha az ércz eget magadra vennéd, e
kard azon keresztül is rád találna.</p>
<p>Mindketten megsarkantyúzák lovaikat, a föld döngött rohanásuk
alatt, a mint összerontottak. Tiridat előre feszíté hosszú
kopjáját, melyről a csúfos lobogó csüngött Perozes meggyalázott
alakjával, de az ifju elkapá balkezével a dárdát, s annálfogva
közel rántva magához ellenét, kardjával egy irtóztató csapást mért
annak öblös paizsára.</p>
<p>Tizenhat bivalybőrből készült a kemény vért, s négy sor ezüst
lappal volt borítva, kiverve aczélszegekkel, de ez egyetlen
csapástól szerte szakadt a bivalybőr és ezüst lap, s Tiridat jó
öblös paizsát két darabban látta lefittyenni karján.</p>
<p>Ijedten bocsátá el egyszerre dárdája nyelét, melyet ellene
vasmarkából nem birt kifacsarni, s kardot rántva kezde víni.</p>
<p>Az ifju csapkodott reá jobbról-balról, sűrűen hullottak csapásai
Tiridat vállaira, oldalára, míg a villámsebes kard szikrákat vert
ellene kardjából, félrecsapva annak ütéseit.</p>
<p>De Tiridat tagjait erős lánczszem pánczél óvta; a hires Misdas
készíté azt egykor Psammis király számára, aczélsodronyból,
lánczszemekből, egymásba font csillagokból, és sem dárda, sem kard
éle keresztül nem járt azon. A persa ifju hasztalan paskolá
ellenfelét, legkeményebb csapásával sem tudott sebet nyitni
rajta.</p>
<p>Tiridat nevetve szólt:</p>
<p>– Mit pazarlod szép erődet? engem nem fog a kard éle, engem
bűvös tóban fürösztének születésem órájában, s kard és nyil meg nem
jár engem.</p>
<p>– Ha kard és nyil nem jár téged, szólt a persa, meglássuk,
<span class="pagenum"><a name="Page_109" id=
"Page_109">-109-</a></span> a buzogány nem jár-e? s a mint
balkezében volt az elragadott zászló, végén nagy nehéz rézgombbal,
megcsóválta azt feje fölött, s lecsapott vele Tiridatra.</p>
<p>Mint a nehéz istennyila jött süvöltve az ütőgomb, s bár Tiridat
ellene tartott kardjával elhárítá azt fejéről, az ütés mégis
megérte, alácsúszva a kardon, s őt úgy találva oldalba, hogy
sziszegve hajlott félre.</p>
<p>Megfordítá erre lova kantárát Tiridat, s seregei rémületére
futni kezdett a persa bajnok elől; de ez sem volt nála restebb, a
dárda buzogányával mindenütt üté ellenét, bőrét nem sérté a
fegyver, de csontjait törte össze, végre leesett lováról, s a mint
lehullott sisakja, a persa ifju odaszökött, s egy kardcsapással
levágta fejét.</p>
<p>Az armén sereg elrémülve kezde futni; a diadalmas bajnok pedig
végig nézé a kezében maradt zászlót, s mosolygva tekinte végig a
reá festett gúnyképen, azután föltűzte a dárda hegyére ellensége
véres fejét, s úgy emelve fel a zászlót, felkiálta:</p>
<p>– Én vagyok ez a Perozes!</p>
<h3>VII.</h3>
<p>Diadalünnep volt Persepolisban, az ősz Bahram király élte
legszebb napját ülte: egyetlen egy fiának diadalünnepét.</p>
<p>A mit sem bölcsek, sem a máguszok ki nem tudtak vinni, az ifju
lelkének megnemesültét, e csodát Bahram egyedül az istenek
hatalmának birta tulajdonítani.</p>
<p>Örült, vigadt az egész nép, mert az ifju királyfi jó volt és
nemesszivű, s a milyen szép volt alakja, olyan szép lett lelke
is.</p>
<p>A király maga mellé ülteté jobb felől, valamennyi satrapái,
bölcsei és máguszai előtt és monda neki:</p>
<p>– Kérj tőlem a mit kivánsz, s bárha országom kérjed is,
esküszöm, tiéd legyen.</p>
<p>– Nem kérem én országodat, szólt Perozes. De van <span class=
"pagenum"><a name="Page_110" id="Page_110">-110-</a></span>
Persepolis mellett egy kerek erdő, még ez erdőt sem kérem tőled,
abban van egy kisded tó, annak partján kis hajlék áll, még e
hajlékot sem kérem, hanem abban lakik egy vén halász, kinek egy
szép leánya van, a kit Artemisnak hívnak, ezt a leányt add nekem
nőül.</p>
<p>A satrapák, a bölcsek, a máguszok elszörnyedve kiáltának
fel:</p>
<p>– Uram! fiad még most is bolond!</p>
<p>De Bahram élesenlátó lelkével rögtön megérté a csodát, mely
fiának lelket adott, az örök titkú szerelem az, kivel isten
megosztá a teremtés hatalmát, hogy alkosson új világokat.</p>
<p>Bahram nem felelt fiának, elbocsátá őt maga elől, hanem a mint
Perozes eltávozott, a bölcsekhez fordult a király:</p>
<p>– Ti magatok vagytok a bolondok.</p>
<h3>VIII.</h3>
<p>Szerte járt már az örömhir az országban, hogy nincs nemzet, mely
a persánál vitézebb, és az egész persa nép közt nincs nagyobb hős
Perozesnél.</p>
<p>A hir elhangzott a kis halászkunyhóig is, s a szép leány
megemlékezék e szóra, melyet a búcsúzó ifju monda neki, hogy ekkor
fog visszatérni.</p>
<p>Egy napon fényes kiséret érkezett a kunyhó elé a királytól, kik
Artemist atyjával együtt pompás öszvérekre ültetve, felvitték
Bahram elé.</p>
<p>A leány szeme elvakult a pompafénytől, mely a palotából
mindenünnen eléragyogott, koronás fejedelmek voltak a királynak még
fegyverhordozói is, csillogva aranytól és drágakövektől, de mind
ennyi fény között is meg tudott a lányka látni egy egyszerűen
öltözött ifjut, ki ott állt a többi satrapák között, azok közül
csak fénytelen öltözete által tünve ki. Ez volt az ő ismeretlen
ifja, a névtelen királyfiú. <span class="pagenum"><a name=
"Page_111" id="Page_111">-111-</a></span></p>
<p>A király megnézte a leányt, megfogá annak kezét, s trónjához
vezetve szólt:</p>
<p>– Szép hajadon. Egyetlen fiam sokáig lélek nélkül élt a világon
és senki nem volt képes őt meggyógyítani. Ekkor megláta téged, s
látásod lelket öntött bele, ő vissza lőn adva nekem, honának és
önmagának, im most viszont, én és a hon, és ő maga te néked adjuk
őt, hogy ha boldoggá tevél bennünket, e boldogságban részesülj te
is, s az életet, mit te neked köszön, hadd oszsza meg veled.</p>
<p>Artemis lesüté szemeit, s rebegve viszonza:</p>
<p>– Oh nagy király, istennek barátja! nagy tisztelet, a miben
részesítesz, ámde én fiadat nem ismerem, még nem is láttam soha;
hanem itt satrapáid között áll félrevonulva egy szegény száműzött
királyfi, kit szivemből szeretek, s a milyen boldogság lenne másnak
fiaddal a trónt megosztani, oly boldogság énnekem ő vele megosztani
a puszták tanyáját.</p>
<p>A király megzavarodva kérdezé: ki legyen az? s Artemis remegve
mutatott Perozesre.</p>
<p>Mindenki szeméből kicsordult a köny. Perozes elragadtatva rohant
kedveséhez, s keblére ölelte őt és nyájassággal halmozá el.</p>
<p>– Én magam vagyok Perozes! Miattam megvetéd a trónt, általam
legyen az tiéd.</p>
<p>Az ősz király megáldá mind a kettőt.</p>
<p class="center">* * *</p>
<p>És a historia bizonyítja, hogy jobb, bölcsebb és vitézebb
királya nem volt a persa népnek Perozesnél. <span class=
"pagenum"><a name="Page_112" id="Page_112">-112-</a></span></p>
<h2>HYPPONA ROMJAI.</h2>
<p>Ki tanítja az elhagyott virágot kinyilni, melynek magvát vándor
madár vagy eltévedt szellő veté el avar pusztaságba, mely virágot
nem látott soha? Egyedül nő az ott fel vad szél fuvalmainál, meddő
füvek között. Bámulva áll meg előtte a pusztai vad és nem meri
bántani, testvérét sem a pusztai szél, sem a vérivó vad nem látta
még soha. És az mégis kivirágzik, kinyitja kelyhét reggelenként s
összecsukja alkonyatkor, s mikor minden virága lehervadt, megsárgul
és elhal, röpülő magvait széthordják a szelek.</p>
<p>Ki tanítja a szivet szeretni? ki mondja meg neki, hogy a
szerelem a lélek virága, mely nyilni kezd, ha tavaszát érzi? Ki
tanítja meg őt félni a haláltól, mely megjön, ha a virágok
lehervadnak? ki tudatja vele, hogy ama távol kékség, melynek
homályába, ha meghal, a virág röpülő magvait a szellő átviszi: a
boldog túlvilág?…</p>
<h3>I.</h3>
<p>Messze, messze, hová a vándormadár megy, ha az ősz ködeit érzi;
honnan a tavasz jő hozzánk, mely nálunk csak vendég, ott örökös
lakó; sziklás tengereken, sivatag homokpusztákon túl, hová csak
elvétve téved emberi láb nyoma, elvadult ligetek közepén ott
feküsznek Hyppona romjai.</p>
<p>Nem beszél történet az összedűlt falakról, húsz mértföldnyire a
szomszéd sivatagban sárból vert kunyhók szorultak egy vár közepére
rabló beduinfaluvá, ezeknek ősei nem építék az omladékokat; hetekig
mehetni bármely irányban a pusztán keresztül, egyes tevenyájon vagy
nyomorú föld alatt lakó troglodit csoporton kívül semmi sem
környékezi Hyppona romjait. <span class="pagenum"><a name=
"Page_113" id="Page_113">-113-</a></span></p>
<p>Tán még akkor más emberek éltek, midőn ez óriás gránittömegek
falakká épülének? vagy tán tenger feneke volt a sivatag, melynek
legmélyében tengeristenek építének csodás palotákat, s azoknak
romja ez, mely pusztán maradt, midőn a világfordító változás a
tengert más helyre parancsolá, s fehér csigahéjakkal ellepve
sivatagnak hagyta hátra a tenger fenekét, melyet ha öntöznének, nem
fű és virág, hanem corallok és csodás polypok teremnének rajta?</p>
<p>Csodás faragványok látszanak még most is e romok kövein, oly
alakúak, minők többé nem léteznek; emberi nyelv nem mondhatja ki,
nem irhatja le azokat, még a füvek is másformák, melyek e romokat
benőtték, melyek alácsüggnek piros indáikkal, fehér
harangvirágaikkal a magas kövekről, mint a növényország csodái;
virágzó tarka tövisek, oroszlánfejű haragos-sárga virágokkal,
melyekből kettős piros nyelv nyúlik messze elő; levéltelen tüskés
növényi kigyók oldalt kinőtt piros virágbimbókkal, nagy sárga
virágok, melyek a nap felé fordítják sugáros tányéraikat,
ezüstlevelű fák, sárga virágocskák, sötétpiros bogyók elszórva
fehérlő lombjaik között; ismét más növény: egyik levél a másikból
rendetlenül kinőve s oly csodás sárga pontokkal tarkázva, mint egy
leopard, hosszú sárga fürtei a vadselyemnek, s a keleti liliom
kardos levelei s számtalan neme a fölfutó folyondárnak, mely az
olaj- és vad mandolafák bokrait egymáshoz kötözi; néhol a falakról
cseppenként fehér nedv szivárog alá, húsos levelű virágok izzadják
ki azt a forró verőfényben, melynek melegére néha egy-egy kis
aranyzöld gyik búvik elő a virágbozótból, egyetlen élő lény, mely e
romokat lakhelyül választá.</p>
<p>Gyönyörű kilátás esik e romok ablakain át. Egyfelől a sík
homokpuszta, sárga elenyésző látkörével, melyen a fata morgana néha
fölfordított légalakokat mutat. A sivatag szélén magas pálmák,
miket a pusztai szél ingat. Keletről ismeretlen hegyláncz; a szines
távolban hegyek és völgyek váltják fel egymást, mik körül a
leáldozó nap festői nimbuszt lehel; a legközelebbi hegy sötétkék,
amaz <span class="pagenum"><a name="Page_114" id=
"Page_114">-114-</a></span> túl rajta lilaszín, világos zöld liget
zománczczal, s a melyik legközelebb van a naphoz, az bibor és
narancsszín, teteje égő arany. Majd ha leáldozik a nap, túloldalon
feljő az ezüst hold, átnéz a romok ablakain, s az idegen ég
ismeretlen csillagai kigyulladnak. A gönczöl-csillagok alig tünnek
föl a láthatáron, oly távol van innen az észak.</p>
<p>Ritkán látogatják meg e tájat kiváncsi utazók. Többnyire, kik a
világ minden ismert szegletét bejárták, unalmokból vetődnek ide,
hacsak nem túlságos ismeretszomj hajtja e járatlan, ismeretlen
földre. Többnyire valamely ismert folyam eredetét fölfedezni
törekvők tévelyednek e nagyszerű romokhoz, kiknek azután évek mulva
csak holt hirét hallani; elvesztek, nem tudni, hol és hogyan? tán
az örökké tartó pestis ragadt rájok az ég alatt, vagy a sirocco
szele temette őket el a homokban, vagy eltévelyedtek a pusztában s
elvesztek szomjan a feleúton, vagy a tigrisek tépték széllyel, vagy
a vad rabló népek gyilkolák le fényes gombjaikért? Hosszú és
veszélyes út egy ismeretlen czélhoz.</p>
<p>Évek előtt élt e romok között egy fehér hajú, fehér szakálú agg.
Egyedül, társtalanul lakott ott, ritkán járt ki onnét, de ő hozzá
gyakran eljártak a szomszéd barbarok, ha bajukat érzék; ő csodatevő
gileadi balzsamot osztott nekik, mely az amyrisfa sebeiből csepeg;
azok pedig ruháit csókolák, azt hitték, hogy az használ valami
ellen.</p>
<p>A köznép szentnek tartotta őt, a mi egyébiránt oly országban,
hol a fehér kutyát és a tarka menyétet s a fekete békasót is
szentnek tartják, nem valami különös megtiszteltetés az emberre
nézve.</p>
<p>Nagyon egyszerű életmódot viselt. Ha a fügefa virágzott, az
olajfa gyümölcsei értek, s ha az olajbogyók elfogytak, a fügefa
váltotta fel azokat. Ebből állt egyszerű tápláléka. A sesamvirág
tölcsérei minden reggel tele estek friss harmattal, s ő neki évek
óta a harmat volt rendes itala. Évenként két hónapban nem virágzott
a sesam, <span class="pagenum"><a name="Page_115" id=
"Page_115">-115-</a></span> akkor mértföldeket járt a keleti hegyek
felé, hol az egyetlen pusztai forrás volt, melynél a vándor nomádok
itatták tevéiket; innen kellett hordania ivóvizet.</p>
<p>Egy terebélyes vén olajfa alatt lehete őt rendesen ülve látni,
melynek dereka körül egy ezüst öv volt kötve, mely kissé tágabb
volt a fa vastagságánál; rendesen két gömbölyű domb között ült, az
egyik magasabb volt, a másik kisebb. Az a két domb tele volt
virággal, s ő reggeltől estig nem szünt meg e virágokhoz beszélni,
vigan, szomorúan, egyenkint sorrul-sorra elértekezett velük, s
azután ha beszédét végezé, figyelmesen viselte magát irántuk,
mintha azok visszafelelnének neki; hallgatott, örömét mutatta,
mintha igen szép dolgokat mondtak volna neki a virágok, vagy
elbúsult, el kezde sírni, ha megszomorították. Este, mikor a
virágok lassankint becsukódtak, búcsút vőn tőlük, elvonult
omladékai közé, mint e mesés város följáró szelleme, s onnét
számlálta a lehulló csillagokat.</p>
<p>Régtől élhetett már; senki sem emlékezett születése órájára,
senki sem látta őt fiatalnak, a vele egy idős czedrus is száradni
indult már s az üstökös csillag, mely vele fiatal korában együtt
virrasztott néma éjszakákon, ismét visszatért százados útjából, s
őt mégis itt találta; csak szakálla lett hosszú és fehér ez idő
alatt, mint az üstökös csillagé.</p>
<p>Egy-egy szál hulla ki néha az ezüst szakállból. Azt a pusztai
vén egy kis domb alá temette. Napok mulva azon a dombon a vad
selyem-virág, a keleti árvalányhaj kezde felsarjazni; hosszú fehér
selyem szálai úgy lengtek a szélben, mint egy szent asceta hófehér
szakálla.</p>
<p>Egyedüli ünnepnapjai voltak életének a napfogyatkozások. Edzett,
gyémánterejű szemeit nem vakíták annak sugárai, bele mert nézni és
meglátta benne puszta szemmel a foltokat, s éjjel meglátta a
legparányibb ködcsillagot a tejút közepében.</p>
<p>Szigorú életmódja hosszúvá, szinte elpusztulhatlanná tette
életét, melynek folyását s tán változatait, örömeit s <span class=
"pagenum"><a name="Page_116" id="Page_116">-116-</a></span> búját
nem mondá senkinek, csak virágainak; azoknak nyelvén pedig kivüle
senki sem értett.</p>
<p>Ki tudja mi van ott a láthatáron alól, melynek hajlása nem
hagyja gyanítani: tenger van-e arra, vagy magasló bérczek? ki tudja
sejteni, e ránczos hideg arcz minő lehetett, mikor még piros volt s
mosolyogni tudott?…</p>
<h3>II.</h3>
<p>Egy ütés a költő varázs-vesszejével! – A keleti táj, sárga
pusztáival, szines hegyeivel, ingó pálmáival s égető egével
eltünik, szelidebb virágok, szelidebb emberarczok hazájába jöttünk;
az ismeretlen romok laktalan országa helyébe pompás paloták sorai
merülnek föl, ködökbe burkolt óriás városok, keresztes
templomaikkal, élénk népzajos utczáikkal. Az estimára hivó harangok
zúgnak a városok fölött, a háztetőket fehér hó fedi, melyek az est
sötétéből mint fekete lapra irt betük tünnek fel, a házak ablakai
szerte világítanak, néha egy-egy csapat fekete holló kóvályog, zajt
ütve a légben a közelgő hóförmeteg elé.</p>
<p>Farsang utója van: az utczákon bódult néphulladék űzi
lupercaliáit, fényes teremekben az előkelő világ.</p>
<p>… Majd ha e zajgó örömhangos városok is oly hallgatag romok
lesznek, minők azok ott messze délfelé, merre a vándor madár megy,
honnan a tavasz jő, melyek épen oly ragyogók, oly népesek voltak! s
úgy járnak őket is majdan látogatni egy most ismeretlen föld mívelt
lakói, mint mi e rejtélyes omladékokat, s kérdeni fogják: mi volt e
városnak neve? Ki hordta ide az omló tornyokat az elvadult erdő
közepébe, ki lelke él e düledék alatt, hogy oly buján nő rajt a
vadvirág?…</p>
<p>Tombolva szól a táncz-zene, a terem ezernyi légszeszcsillártól
ragyog, a fehér márványfalak szines fátyolokkal vannak koszorúzva,
mikkel tarka virágfonadékok ölelkeznek; a földig érő metszett
tükrök arany rámáiról eleven <span class="pagenum"><a name=
"Page_117" id="Page_117">-117-</a></span> rózsakoszorúk futnak alá,
a terem plafondján alabastrom angyalkák fonnak ezüst és carmin
arabeskeket az ultramarin-alapon.</p>
<p>Mint az éjféli vihar, mely a maledivai puszta templomban olykor
felhők nélkül világos holdfénynél megjelen, a kövek nyilásai vad
dalt sipolnak, a fák sudarai zúgnak, a vihar közbe ordít, majd
messze enyészve, haldokló nyögéssel vész el a fák között, a távol
csalogány ábrándos énekét engedve hallani, s majd újra visszatér,
mindig növekedve, mindig ordítóbban; letépi az erdei fák fürtös
virágait, s a romok közt fehér és piros leveleket tánczoltat
köröskörül; úgy zúg, úgy csapong a tánczok dæmoni zenéje, úgy
repülnek a fehér és rózsaszin virágok a zene örvényében, pár pár
után, könnyűk, mint futó tündéralak, mely a virágok fölött elfut, a
nélkül, hogy a harmatot leverné rólok: mind megannyi menyasszony és
vőlegény. Itt egy barna férfi szőke halavány leánynyal, mint zöld
lomb fehér virág mellé kötve, amott barna lángszemű leány szőke
ifju karján, mint égő rubinkő arany foglalatban, ismét két halavány
együtt, mint égnek szemeik, keblök mint liheg, mint simulnak
egymáshoz, délczegen, vagy szeliden, hévvel, vagy bájos negédesen;
a táncz-öltöny mint repül, bűvköröket vágva maga körül röptében,
legsebesebben a rózsaszinűek! A rózsaszinű öltöny könnyebben igéz
és könnyebben fog rajta az igézet. Ki rózsaszinű öltönyt hord,
valahányszor ruhájára tekint, eszébe jut róla a szerelem, e
rózsaszinű ördög.</p>
<p>A zene mindig bódítóbban hangzik, a hangok mint pajkos dæmonok
ragadják ellenállhatlan erővel, szárnyakat adnak a vigadónak; egyik
álarcz a másikat kergeti, aranynyal, ezüsttel csillogó álarczok,
mint az ezeregyéjszaka tündérei. Mit a legbizarrabb képzelet
kigondolhat, szépet és meglepőt, tarkát, nevettetőt, képtelent:
mindaz itt egy szemfényvesztő csoportban, mely mint a kaleisdoscop
ábrái jön, változik, tarkul s mindig csodásabb, mindig meglepőbb
képleteket mutat. Az ó és új világ minden izlésű <span class=
"pagenum"><a name="Page_118" id="Page_118">-118-</a></span>
nemzetöltözéki: tarka mandarinok csengős süvegekkel, lógó
bajuszokkal; karcsú mamelukok selyem kaftánokban, karjaikon egy-egy
igéző termetű bajadert vagy hourit vezetve; idomtalan hordónyi
termetek carricatur fejekkel; eszményített mythologiai alakok,
köztök tarka arlequinek, a legsűrűbb tömeg közé fúrva magukat, s
ismét egy-egy őshajdani pánczélos lovag-kép, s a több exoticus
indus és eskimo álarcz között zsinóros prémmenték, s alföldi csikós
ideálok, körülcsevegve sipegő nődominóktól, mint szines colibriktól
a tarkán komoly virágok.</p>
<p>E tarka szivárványló néptömeg közt egy magányos alak tünik fel
olykor, egy magas férfi, fekete dominóban; arczát fekete bársony
álarcz fedi; egyedül jár, mindenütt van és senkit meg nem szólít;
úgy lézeng elsuhanva ott, mint egy láthatlan léleknek eleven
árnyéka; mindenki a ki rá néz, találkozik bántó szemei
tekintetével; úgy látszik, hogy ez ember megérzi, ha ránéznek.</p>
<p>Fehér virágú jázminbokor mellett egy szerelmes pár ül. Szerelmes
mind a kettő, mert igen halvány. Gyermekek még, kettőjük életideje
együtt alig tesz egy férfiéletkort. Azt hiszik, hogy a jázminbokor,
mely mellé ültek, mindent eltakart; szemeik – kék és fekete szemek,
egyik a nappali, másik az éjjeli ég – egymás sugárait szíják; úgy
fogják egymás kezét, mintha attól félnének, hogy valami fatum-erejű
hatalom széttépi őket s azután hullani fognak végtelen távolba,
mint a hold gőzköréből kiszabadult meteor, melyet a föld vonzereje
ragadott magához. Az ifju ajkaihoz emeli a kedves szép kezecskét s
megcsókolja azt, – nem: lelkét lehelli rá; a leányka egy fürtöt tép
le a jázmin virágról s a tolakodó ajkak elé azt nyujtja védelmül;
kedvese megcsókolja azt is, suttogva: oly halavány, mint a te
arczod, s a megcsókolt virágot a leányka fürtei közé tűzi, annak
fehér harangkái a leány arczához érnek; az ifju a visszaadott
virágot érinti égő ajkaival, mely a leány arczához ér, s virág és
leányarcz nem hasonlítanak többé halaványságban egymáshoz: epedő
hold <span class="pagenum"><a name="Page_119" id=
"Page_119">-119-</a></span> után a rejthetlen szerelem hajnalfénye
pirul át ezen… És a szerelmesek azt hiszik, hogy őket senki sem
látja.</p>
<p>– Vigyázz, nézz oda! rebeg a leány összerezzenve, mint az
érintett fájvirág levele, a mint a fekete álarcz messziről közelíte
feléjök. Miránk néz!</p>
<p>– Tedd fel álarczodat, suttogja az ifju. Még csak néhány percz s
azután e fekete szellem varázshatalma alól örökre mentve vagy.
Nézd, ismét másfelé fordult, nem látott meg.</p>
<p>– Oh mint szédülök. – Ha ismét elvesztenénk egymást, egymásért
üldöznének mindkettőnket és soha sem látnálak többet soha!</p>
<p>– Mutass nyugodt arczot; minden a percztől függ. A
légszeszfelügyelőt megvesztegettem. A legelső jelre, mely a táncz
kezdetén megszólaló zene lesz, az ilyenkor rendesen legnagyobb
zavarban egy csapfordítással eloltand minden lámpát, – te ekkor
vigyázz, nem messze hozzád balról égő szivar fényét fogod látni a
sötétben, fuss rögtön oda, a többi isten dolga és szerelmünké…</p>
<p>És a szerelmesek azt hitték, hogy őket senki sem hallja.</p>
<p>Az ifju néhány perczre eltávozék; künn egészen új álarczot és
dominót váltott, s alig lépett a terembe, egy mély suttogó hang
nevén szólítá és valaki könnyedén a vállára ütött.</p>
<p>Hátra tekinte. Az árnyszerű álarcz volt. Az ifju hideg
borzadályt érze végig futni testén, lelke legmélyeig hatott, midőn
ez ember közellétét megérezé.</p>
<p>– Béldi Dávid, egy szóra, súgá amaz.</p>
<p>A megszólított leigézve állott meg előtte s kötve volt szemeinek
nézése által.</p>
<p>– Én ismerem önt, s tán ön is engem. Én azon leánynak atyja
vagyok, kit ön el akar szöktetni… Csitt! semmi zajt… Én nem szoktam
találgatni. Vonuljunk itt egy mellékterembe, hol nem figyelnek
ránk.</p>
<p>Az ifju visszaborzadva követte az embert, de nem birt
ellenállani. <span class="pagenum"><a name="Page_120" id=
"Page_120">-120-</a></span></p>
<p>– Ne féljen ön tőlem, ifju ember, üljön mellém, ne remegjen,
kivált ne én tőlem. Én szintúgy reszkethetek a sors előtt, mint ön;
– ha lelkem látni kezd, szintúgy elhalaványul arczom, mint az öné.
– Két év előtt még kétszáz mértföld választa el bennünket, s
leányom és ön boldogok voltak, mert egymást nem látták soha. Oh én
nagyon értem szavaim mindegyikét, s ha ön úgy értené, vére fagyna
meg. E leány most önt szereti, már egy év óta szereti; és minő
szerelemmel? azt csak én tudom, ki egy év óta látom, mint hervad el
lassan beteg virág gyanánt; ki hallom minden fohászát, mikbe
álmatlan éjjeken telesírt fekhelyén lelkét eltépi; ki könyeinek
helyét arczán észreveszem s betegágyánál lázálmai szavát
kihallgatom. Hiába akartam magammal elhitetni, hogy nem az; oh e
szerelem a legőrültebb szerelem. – Nem jött ön soha ezen
gondolatra, hogy miért kelle a sorsnak önt épen ide vezetni, hová
semmi eszme, semmi vágy nem köté, nem vonzá ön lelkét, csupán
azért, hogy itt találjon élethosszú szenvedéseinek kútfejére? miért
kelle önnek én reám akadni? olyan szűk-e a világ, hogy mi ketten
nem kerülhetjük ki benne egymást? vagy tán ha két különböző
csillagban laknánk is, még onnan is össze kellene jőnünk egymást
megrontani?… Én kerültem önt; midőn nevét hallám, elutaztam,
hirtelen és messze, s leányomat boldogtalanná tettem ön miatt; e
leány, kit úgy szeretek, s kinek annyival tartozom, mindennap
háromszor imádkozott a halálhoz, jól tudtam, – és inkább hagytam
volna őt mégis meghalni, mint hogy önt újra meglássa. Miért kelle
önnek utánam jönni, s e leánynyal újra találkozni?…</p>
<p>– Uram! szólt Béldi, önnek beszédei elég rejtelmesek és
ijesztők, fenyegetéseit azonban nem rettegem. Egy volna, a mitől
félni tudnék: Irén szerelmének elvesztése, de ez ön bűvkörén kívül
esik. Én nyugodt vagyok.</p>
<p>– És e nyugalom engem kétségbe ejt! Ha ön kitépné magát ez
igézetből, menne messze, merre még világ van, hol ember, ki hozzánk
hasonlítson, nem él többé, tán elhajthatná <span class=
"pagenum"><a name="Page_121" id="Page_121">-121-</a></span>
fejünkről a rettentő fatumot, mely egy csapással mindnyájunkat
kárhozottakká tud tenni.</p>
<p>– Tegyen, bevárom a csapást.</p>
<p>– Ifju ember, ön most 21 éves. – Emlékezzék ön vissza, ez előtt
15 évvel, midőn egy este zivataros hófuvatos éjszakán önnek atyja,
ki hivatalt viselt egyik erdélyi kisvárosban, önnek anyjával és
önnel ment haza késői mulatságból. Egyik kezével önnek kezét fogta,
másik karján neje támaszkodott. A szél fútt, az éji őr távol épen a
két órát kiáltá éjfél után…</p>
<p>Béldi szorongó kebellel, lélekzetét visszafojtva nézett a
beszélőre.</p>
<p>– Önnek édes anyja még akkor igen szép volt és fiatal; olyan
szemek nem voltak a Székelyföldön, mint az övéi. Önt igen szerette
az édes anyja, de férjét is szerette. Késő éjjel, midőn az utczán
vezette nejét az ifju Béldi, hirtelen két álarczos férfi ugrott
elébe, s mielőtt védhette volna magát, agyon szúrták, nejét
elrabolták, és ön azóta nem hallotta anyjának hirét.</p>
<p>– Kicsoda ön, uram? kérdé irtózattal ugorva fel helyéből Dávid,
s az álarczos karját megragadta.</p>
<p>– Nem jó önnek hozzám kézzel érni, monda nyugodt hangon az
álarczos. Én ezt tudhatom, mert ön mióta erővel bir, szüntelen e
gyilkos nyomait keresi, s titkát sokaknak felfedezte.</p>
<p>– De hát mért eleveníti ön fel e véremléket? miért mondja ezt
nekem?</p>
<p>– Azért, hogy valahányszor ön a szerelem gyönyörei után akarja
kinyújtani kezét, jusson eszébe azon végsikoltás, melyet elrabolt
anyja ajkairól hallott, s valahányszor a szerelem álmairól akar
álmodni, lássa meg lelkében haldokló apja képét s annak a friss
havon szétomlott piros vérét.</p>
<p>– Ön boszúmra akar figyelmeztetni? Míg fiatalabb voltam, hagytam
magamat üldözni e sötét eszme által, s legboldogabb reményem az
vala, melyben a rabló vérébe <span class="pagenum"><a name=
"Page_122" id="Page_122">-122-</a></span> márthatám kezem. De nem
akarta az ég. Már szinte nyomán voltam a gonosztevőnek, midőn a
sors ez angyalt küldé éltem megváltójául; s azóta van szerelmem
boszúm helyett, s azt tőlem nincsen ki elvehesse többé.</p>
<p>– És ha ön azon sikoltást még egyszer hallaná, ugyanazon hangot,
ugyanazon szavakat: «Isten, mentsd meg férjemet!?»… Oh Béldi,
menjen ön, míg nem késő, és kerülje a balsorsot.</p>
<p>– Maradni fogok, uram.</p>
<p>– Úgy én leszek kénytelen leányomat megőrzeni… Itt rá a legfőbb
idő. – Azt hiszi ön, hogy én nem látom meg a szemekben, az arczok
vonásain a még ki nem mondott gondolatot? Tegnap este leányom e
vigalomba kivánkozott, nem tudtam miért? Ő különben oly
magánykereső, nem tudtam, hogy ön itt van. Ma este leányom
megcsókolta kezemet, s én egy égető könyűt érzék szeméből kezemre
gördülni. Ez a köny megmondta nekem, hogy leányom el akar engem
hagyni, hogy e csók búcsúcsók volt. De nem fogok aludni.</p>
<p>E közben a teremben a zenéhez készülő hangszerek pengetése kezde
hallatszani; Dávid hideg vérrel vőn ki egy szivart tárczájából s
azt a lámpa lángjánál meggyujtá.</p>
<p>A fekete dominó eltávozott s a terembe sietve, egyenesen
leányához indult, félszemmel Dávidra nézve vissza.</p>
<p>Alig ért a terem közepére, midőn a zene hirtelen megriadt, s e
jelre minden lámpa, minden csillár kialudt, a termek végig
pokolsötéten maradtak.</p>
<p>E vaksötétségben csak egy égő szivar vörös csillaga látszék
vezérfényül csillámlani.</p>
<p>– Ragadjátok meg őt! ordítá egy kétségbeesett hang a terem
közepéről. Ott – azon égő szikra! – ne hagyjátok az Istent így
megcsúfolni!… Béldi, halld szavamat, megállj! őrült leendesz, az
élőistenre esküszöm, ha e leányt érinted! – Oh – átkozott vagy!
hörgé, midőn a szivar a sötétben elhajítva eltünt. Nem volt rá
szükség többé. <span class="pagenum"><a name="Page_123" id=
"Page_123">-123-</a></span></p>
<p>A zavar általános lett, – sikoltás, harag-ordítás, kaczaj,
össze-vissza kiabált nevek chaoszi disharmoniája, botlás, tapogatás
közt jobbra-balra futkosó emberek, törött orrok, tépett öltönyök,
felforgatott állványok, zörgés, sikoltás mindenfelé; valódi pokoli
tréfa.</p>
<p>Végre a rendőrség érkeztével néhány fáklya kezde újfényt
deríteni a felfordult teremben, hol minden a lehetőségig legnagyobb
zavarban volt. A terem közepén feküdt összegázolva egy fekete
álarczos férfi. Ájult volt, s orrán és száján folyott a vér.
Elrabolták egyetlen leányát…</p>
<h3>III.</h3>
<p>Semmi sem oly édes, mint a lopott boldogság! kilopni a világ
közepéből a boldogságot s egyedül, magányosan elzárkózni vele; hogy
senki ne tudjon róla, ne örüljön neki és ne irigyelje. Elzárkózni
egy kedves szeretett nővel a legvadabb erdő közepébe, vagy
elhagyott szigetbe, csendes, látogatatlan házba, s ott élvezni
annak viszonszerelmét, – együtt nézni vele a nap és hold futását, s
a nap- és holdfényben nyiló s hervadó virágot; együtt hallgatni a
mezei madarak énekét s a téli zivatar süvöltését, együtt őszülni
meg vele, s nem tudni arról, mi a széles világon történik, nem
osztozni annak sem örömeiben, sem bánatában…</p>
<p>Ilyen hely a beszkidi Kárpátok egyik szakadéka, mely e hegyláncz
legelhagyottabb részét képezi, körülövezve sűrű zöld erdőtől, mely
fölfelé fenyvessé kezd válni.</p>
<p>Idomtalan síromladékok állják el az útat mindenfelől, itt-ott
látszik egy-egy keskeny ösvény, mely mély partmosásokban, meredek
sziklák gerinczein kanyarog tova, néhol egy-egy mohos fenyőfa
dereka által folytatva, mely öles sziklahasadékok fölött keresztül
dűlve természetes hidat képez a szédítő magasban.</p>
<p>A völgyekben néhol hallani távol tanyai ebugatást, s látni a fák
közül felkanyargó kékes kémény-füstöt, de útra <span class=
"pagenum"><a name="Page_124" id="Page_124">-124-</a></span> alig
akadni, mely a tanyához vezet; néhol a szélesebb havasér felett
gondosan fentartott hidat láthatni és útat nem, mely rajta
keresztülvinne; körül sűrű beláthatlan bozót, másutt egyes sziklai
fal közepén vágott ajtó tünik fel, olyforma, mint az elhagyott
aknák nyilása, mely előtt zöld a fű, s ha az ember esetleg egy-egy
magányos ház elé vetődik, azt mind magas kőfal keríti, ablakai az
udvar felé vannak fordulva, ajtaja zörgetésére senki sem felel.</p>
<p>Hány rejtélyes ember, hány különcz lélek lakja e vad tájat,
kikről a világ nem tudja, hogy hová lettek? Hirtelen eltüntek, élet
vagy halál nyoma nélkül, s többé hiröket sem hallá senki. Sötét
misantropok, kik az emberi arcz látását kerülik; nehéz bűnökkel
terhelt vétkezők, kik börtön, vagy vérpad elől szöktek ide e nagy
börtönbe; üldözött szerelmesek, kik a világ örömeit s előitéleteit
elhagyák, hogy sziveik paradicsomát megszabadíthassák; őrjöngő
tudomány-fukarok, kik ide jöttek holt tudást gyűjteni, mintha
féltenék az idő azon perczeit, melyben emberi ajk kérdéseire eleven
szóval kell felelniök; bukott becsület rabjai, kik homlokaikon az
örök gyalázat bélyegét viselik, kik a világra nézve mind meg vannak
halva, s kik egymást nem látják s nem keresik soha. Egy-egy különcz
regény mindegyik élete, tele bámulatos eseménynyel s csodás
sorsfordulatokkal, miket nem tud meg senki, nevük és emlékük holt a
világ előtt.</p>
<p>E környék pórlakosainak főnyerészetük ily világfutóknak szűk
lakhelyeket és szűk élelmiszereket szolgáltatni s további
kilétükről nem tudni semmit. – Ha itt-amott egyes kecskéket őrző
pórfiura lehet akadni, az gyakran tíz kérdésre sem ad egy
feleletet, azt is csak nyámogva, kitérőleg; úgy látszik, hogy
mindjárt megismerik az idegent és félnek tőle.</p>
<p>Egyikében e környék legszebb helyzetű tanyáinak, melynek zárt
oldala gondosan irtott erdővel, ablakai meredek, megjárhatlan
mélységgel voltak szomszédosak, lakott néhány hónap óta az ifju
szerelmes elszöktetett kedvesével. <span class="pagenum"><a name=
"Page_125" id="Page_125">-125-</a></span> Az ilyen üldözést kerülő
szerelmesek rendesen nem szoktak örökké itt maradni; az üldöző apa,
vagy férj kiengesztelődik, vagy meghal, akkor ők is visszatérnek a
világba, s ezért ideiglenes lakásaikat mentől kellemesebbé szokták
idomítani; nem úgy, mint kiket sötétebb eszmék hajtottak ide, s
kiknek kunyhóit az által lehet amazokétól megválasztani, hogy míg
ezek sötét, elhagyott kinézésüek, amazok gondosan ki vanak
cziczomázva; a falakra virágok vannak felfuttatva, a tetőn a fülfü
rózsái virágzanak, a dúczon galambok tollászkodnak s a kéményen
gólyafészek terjeng, az ablakban házi madár énekel, s az ereszen
komolyképű macska mosdik vendégekre várva.</p>
<p>Milyen kevés kell boldog embernek arra, hogy szerelmes legyen,
milyen kevés kell szerelmes embernek arra, hogy boldog legyen! A
boldogság mindenütt kikelti a szerelmet, mint a nap a virágot, s a
szerelem mindenütt rá talál a boldogságra. A hajnal az ő számára
veszi fel rózsafátyolát, az ég az ő számára hozza fel napját,
csillagait; a föld ő neki termi virágait, az álmok legszebb képei
őt látogatják meg, minden szép és ragyogóvá lesz, mihez ő hozzá ér.
– Gyakran látni, mily jó kedvvel tud együtt kaczagni két fiatal
gyermek; ha kérdenéd: min nevetnek? nem találnál benne semmi
különöst; tán egy elbomlott hajfürt, egy eloldott csokor, egy
elszalasztott madár, vagy elejtett gyöngyszem, vagy tán épen semmi
az, és ők mégis nevetnek, jó kedvük van, boldogok, mert olyan a
szerelmes.</p>
<p>De ne hagyjátok magatokat elcsábítani. A szerelem mámor és a
mámor rövid. A szerelem istenimádás, s ki merné bevallani lelkében,
hogy már nem fogja többé imádni az istent! Ki merné észrevenni,
hogy szerelme hül? s pedig úgy szokott lenni. Kik a szerelemért
áldozatot tesznek, ki nem kerülik azon időt, melyben eszökbe fog
jutni, hogy ezen áldozat igen nagy volt, s ez a szerelem halála, –
ezentúl elfogy az, mint a hold, alászáll lassanként, mint a
délpontját túlhaladt csillag… <span class="pagenum"><a name=
"Page_126" id="Page_126">-126-</a></span></p>
<p>Tavaszi este volt, az ég piros alkonyában csoportló
vándormadarak röpdöstek fehéren feketén, melyek a tavasz
előérzetével jöttek messze vidékekről régi fészkeiket újra
fölkeresni.</p>
<p>Béldi Dávid komolyan ült s szótlanul kis kertje gyepágyán, mely
a háza előtti meredek mélység szélére volt rakva, néhány hónap
ideje itt-ott szomorú vénség jeleit rajzolta arczára.</p>
<p>– Nem örülsz-e, nem vagy-e elégült, kérdé a kedves nő,
halvány-piros ajkát ajka elé tartva, s nappali kék szemeivel
szemébe tekintve; nem vagy-e boldog, mint én? s átölelte őt tapadó
karjaival.</p>
<p>A férfi nem ölelte őt vissza, szemeibe nem tekinte, az ajk
ajánlatát nem akará érinteni, a távolhegyeket s túl rajtok a
lehajló eget nézte és sóhajtott. Ez vágy volt a világba vissza.
Fogoly sóhajtása a börtön ablakából.</p>
<p>– Egészen itthon leendünk itt, mondá, a sóhajt észre nem véve, a
hölgy a leghizelgőbb hangon; nézd, már ezek a kis fák, miket mi
ültettünk, mint megnőttek; jövő évre tán gyümölcs is terem rajtuk?
– a kis galamboknak is van már fiuk, – őszre talán?… s itt szivére
tevé kis kezét, s oly szemérmesen mosolygott s úgy elpirult
halavány kedves arcza.</p>
<p>Sirva ölelte őt magához ekkor a férfi, összecsókolta az ölébe
borult főt, s midőn arczát az égnek emelte, nem örömköny,
fájdalomköny ragyogott szemében.</p>
<p>– Miért ne lehetnénk boldogok? szólt édes rábeszélő hangon a
hölgy, minden örömünk van, mit isten ingyen kegyéből ad, s ha nem
osztozunk is más örömeiben, de más bajában sem. A természet szép,
szebb, mint az emberek. Az isten közel van itt is. S ha a világ
gyönyöreit kellene élveznem, azok csak lopnák tőlem az érzést, mely
most egyedül a tiéd, helyet foglalnának szivemben, mely most
egyedül a te szerelmeddel van tele. – Oh jó minekünk e magányban
élnünk. <span class="pagenum"><a name="Page_127" id=
"Page_127">-127-</a></span></p>
<p>– Most, de a jövő? Most még örömeinknek van túlsulya, de ha
megjőnek a bánat évei!…</p>
<p>– Nem értelek. Nekem csak az lehetne bánatom, ha nem szeretnél,
vagy meghalnál.</p>
<p>S mit tennél akkor?</p>
<p>Mit? Nézd, milyen szép magas ez a bércz: mikor ilyen szép
alkonyat volna, megvárnám, mig feljön az első csillag, akkor
felállnék e szirt szélére, fölnéznék az égre, egy fohászt az
istenhez és a te nevedet, s azzal lehullanék, s mindennek vége
volna.</p>
<p>Dávid ijedten kapta karjai közé a szirt szélén lebegő hölgyet. –
És az, kit isten angyalul külde le hozzánk, hogy az égből bűneink
bocsánatát hozza hirül?…</p>
<p>– Velem jőne a sirba.</p>
<p>– Oh! és mindez egy emberért, a kit verjen meg a boszuálló
isten!</p>
<p>– Miért átkozod őt? ő jó ember, de szerencsétlen;
szerencsétlensége: hogy azokat kénytelen élethalálra üldözni, kiket
életénél jobban szeret. – Te nem ismered őt.</p>
<p>– Bár ismerném. Bár letéptem volna álarczát, midőn először és
utószor találkoztam vele, hogy ráismerhetnék a más világon, ha az
isten szine előtt fog sáppadozni, s ott is visszaátkozhatnám azon
kárhozatért, melyet fejemre esküdött.</p>
<p>– És az enyimre is. S még sem volt előttem az apaátok oly
iszonyú, mint a mily szép volt a te szerelmed. Pedig én leánya
voltam, és engem is megátkozott.</p>
<p>– Átkát kinevetem, de üldöztét is. Vesztegeti a birákat, hogy
nyomunkba jöhessen. Nevemet úgy beszennyezé, hogy azt soha ember
nem viselheti többé, s orczátlan volna az a nő, ki bevallaná, hogy
valaha engemet ismert. Titkoltam eddig előtted, de kell, hogy te is
megtudd és megátkozd érte. E napokban, midőn vidéki kémkedéseimnél
a legközelebbi mezőváros egyetlen fogadójába fáradtan betértem, s
titokban kutatám, hogy nem szólanak-e rólunk valamit a lapok,
melyek ott a tekeasztalon elszórva <span class="pagenum"><a name=
"Page_128" id="Page_128">-128-</a></span> hevertek: a legelsőn,
mely kezembe akadt, nagy torz betükkel nyomva láttam meg nevemet.
Mintha hivott ördög állt volna elém keresztbehányt idomtalan
lábaival, ez undok betükben saját nevemtől megundorodtam.
Gondolkoztam róla, hogy elolvassam-e, mi rólam irva van? Melynek
tudása hónapok óta gyötört, most kezemben van; elolvassam-e? Nem
kell, nem akarom, gondolám s elvetém olvasatlanul… Oly könyünek
éreztem utána szivemet, mintha egy ördög csábító bűvkörét törtem
volna szét magam körül s könnyebbült lélekkel vevém kezembe a másik
lapot s beletekinték; oh pokolkárhozat! ott ismét az én nevem,
ismét ez undok szétficzamolt betük; a harmadik, a negyedik mind,
mind az én nevemet mutatva; mindenütt e pokoli szörny fekete fogai
vigyorogtak reám!… Daczolok veled, utált, rettegett rém, gondolám
megtörve rettegésemet. Daczolok veled, hadd lássam, mennyire tudják
az emberek az ördögöt játszani? s hadd nevessem ki őket érte, a
nyomorúakat! s elolvasám egyenként mind, mind, a mi rólam irva
volt; arczom lángolt, midőn hozzá fogtam, s szivem kezde fagyni,
midőn elvégzém; soha, soha nem féltem ennyitől. Hittem, hogy szívem
mélyébe fognak markolni saskörmeikkel; hittem, hogy nevetségessé
fognak tenni, hogy pellengérre állítják érző szívemet; hogy rajta
minden vigyorgó suhancz egy seprücsapást tehessen, s minden
szenteskedő falusi ártatlanság átszurdálhassa mindennapi lelke
gondolatait kisérő kötőtűjével; hittem és féltem tőle, hogy téged
is gyalázni fognak, hogy nyilván, örök bélyeggé nyomatott betűkben
fogják ártatlan fejed fürteit lenyirni, s a nyilvánosság
piaczközepén, a szégyenközön, ecclesiát követtetni veled
szerelmedért, melynek még vétke is szentebb és tisztább, mint az ő
esteli imádságuk; de ők mindezt nem tevék. Hallgatának szerelmem
felől, nevedet elhallgaták, hanem mint éjjeli rablót pellengéreztek
ki, kinek nevét s alakleirását minden faluvégen, minden
utczaszögleten olvassa a szájangó csőcselék: ki egy hölgyet erővel
elrabolt; nem, <span class="pagenum"><a name="Page_129" id=
"Page_129">-129-</a></span> mert szerette, hanem hogy drága
ékszereit ellopja! Boldogtalan te! ki egy fuvarosnak, hogy
sietségét megvásárold, gyémánt melltűdet ajándékozád,
tanúbizonyságot tettél ez által ellenem! s most nem mint nőcsábító,
hanem mint nyomorú zsivány vagyok kihiresztelve, kit, mihelyt
megismer valaki, elfoghat, vasra verethet, megölhet! – a mi mindegy
– élő vagy holt fejem díja 100 arany.</p>
<p>– Iszonyú, a mit mondasz, de engem ez sem bánt! hadd higyje a
világ, a mit kedve tart; mi kívül vagyunk rajta, s ha valaha idáig
látna szemeivel, s kezei utólérnének rejthelyünkben, egy szavam
levenne rólad minden vádat, egy szavam, melyben megvallanám, hogy
önkényt, szivem akaratából követtelek.</p>
<p>– De e szót nem mondhatnád el soha. Ki tudja, mi oka van azon
embernek arra, hogy bennünket még most is, mikor már semmit meg nem
történté nem tehet, őrült erőszakkal akar elválasztani? Te soha sem
látnál többé engemet, soha sem hallanál rólam semmit. Elitélnének a
külszín után, és nem volna, kinek megmondanod, hogy ártatlant
itéltek el.</p>
<p>– Oh iszonyú apa! Kényszeríteni fogsz, hogy kétségbeesésem
perczében halálodért imádkozzam.</p>
<p>– S ezen ember nevezi magát apának! soha, soha nem volt neki
gyermeke; lopta idegen bölcsőből leányát: hogy legyen kit vénsége
napjaiban kinoznia… Ismerted-e valaha anyádat?</p>
<p>– Soha. Gyakran kérdeztem őt apámtól, hogy hol van? Ilyenkor
arcza kétszerte sötétebb lett, félénken körültekinte, mintha lelket
érezne közelében, s szomorúan monda: meghalt, igen, meghalt; s ha
kértem, hogy vezessen el sirjához, azt felelé: messze van, igen
messze! s ilyenkor oly merően, oly sokáig nézett rám, mintha
gyanakodó szemeivel lelkem fenekére akart volna látni. Nem tudom
miért? de ha sokáig nézett rám ily merőn világos szemeivel, rosszul
lettem bele. Egyszer egy szép fiatal hölgy arczképével ajándékozott
meg; azt mondta, <span class="pagenum"><a name="Page_130" id=
"Page_130">-130-</a></span> hogy ez volt anyám. Ha ez volt, úgy
igen jónak kellett lennie, szemei oly szépek, oly nyájasak voltak,
annyi bűbájt, annyi andalgást csak a te szemeidben birok
föltalálni.</p>
<p>Dávid hirtelen önkénytelenül összeborzadt. Valami ismeretlen
fagy állta el egy perczre szivét. Az ember, ki sokat tépelődik a
sors titkaival, sokszor érez ily futóborzadályt; mintha lelke
szemei egy perczre megnyiltak volna s látta volna az egész világos
jövendőt, melyet rémültében, mielőtt öntudattá tehetett volna, újra
elfelejte. Tán azon szót hallotta ilyenkor kimondatni, mely
jövendőjének átka leend, s melyet újra elfelejte? tán azon
csillagot találta meg az ég miliárd fénye között, mely sorsát
vezeti s melyet, mielőtt megjegyezhetett volna, újra elveszíte az
aranyporral hintett ég csillámai között; tán azon helyet lépte át,
hol egykor sírja domborulni fog!…</p>
<h3>IV.</h3>
<p>Tavaszszal, a vándor madarak jöttével, egy reggelen vén gólya
szállt le a kis magányos ház kéményeire, megigazgatá piros orrával
régi fészkét, helyet vert magának fekete szárnyaival benne, azután
ismét körülröpködte a háztáját, mintha arról akarna meggyőződni,
minden úgy van-e még, mint a hogy őszszel itt hagyá? Ebben
megnyugodva, lebocsátkozék ismét a kéményre, s ott féllábon állva,
egyszerű kelepléssel mondá el ünnepélyes üdvözletét ifjukori
szállása helyének, s végre leröppent a kisded udvarra, s patheticus
komolysággal lépdelte végig annak ismert hosszaságát, orrának és
magatartásának ünnepélyességét semmi könnyelmű kedélykitöréssel nem
kisebbítve, mint ezt a kevesbbé hidegvérű fecskék szokták
tenni.</p>
<p>Dávid ablakából nézte az otthoniasságot affectáló szelíd
állatot, s vevé észre, hogy midőn az olykor szárnyát meglibbenti,
alatta valami piros iszák tünik elő. Kiváncsi volt megtudni, mi
lehet az? s kiment hozzá; a gólya, a mint <span class=
"pagenum"><a name="Page_131" id="Page_131">-131-</a></span> az
ajtót hallá csikorogni, magas leereszkedéssel tőn egy lépést felé,
s orrát függőleges állásba hozta, egyet kettőt pattantva vele, mi
gólyanyelven különös megtiszteltetés jele lehet; de midőn ez idegen
ifjut meglátta, visszahökkent, kettőt hátra lépett s félszemmel
rásandítva, bölcsen végig nézte, azután orrát magasra fölemelve,
nyakát kinyújtva, nemes lenézéssel félre fordult tőle és fölrepült
ismét a kéményre. Ott azután napestig kelepelt, estefelé egy eleven
kigyót kegyesen lenyelvén, elnémult s késő éjig elmélkedék féllábon
állva a világ mulandóságáról.</p>
<p>Dávid végtelenül kiváncsi volt megtudni, hogy mit viselhet e
tudományos állat szárnyai alatt? de az oly híven látszott megőrzeni
a fidei commissumot, hogy semmi hizelgéssel nem lehete lekötelezni
annak átadására.</p>
<p>Egyszer azonban meglátta a komoly madár a fiatal hölgyet az
udvaron, s rögtön különös galant arczkifejezéssel szálla le hozzá,
nyakát mélyen lehajtotta előtte, szárnyaival legyezé oldalait,
orrával kelepelt; egy szóval rendkívül kezdte neki a szépet tenni;
a hölgy elértve a bókot, szinte nem maradt adós: kisded tenyerében
egy marok tengerit nyújtva a húsevő madár elé, mit az alázatosan
megköszönt, s a dologból épen nem látszott viczczet formálni. A
hölgynek eszébe jutott ekkor férje kiváncsisága, s közelebbről
kezde hizelegni a szelíd állatnak, megsimogatta annak hegyes fejét,
mire a madár lehető legnagyobb grácziával hosszú orrát végig
fekteté a hölgy tenyerében, s önkényt hagyá szárnyát felemelni, s
az alá kötött rejtélyes csomagot leoldani, azután ismét fölröpült s
egész nap nem szünt meg kelepelni.</p>
<p>A hölgy gyermeki örömmel futott férjéhez a madárajándékkal, mit
az tán messze Indiákról hozhatott magával, s Dávid felbontva a
piros hólyagba burkolt csomagot, abban egy hosszú fehér
pálmahárs-szíjat lelt, teleirva csodásnál csodásabb ismeretlen kék
és zöld betűkkel. Ebből természetesen egy betűt sem értett; hanem
eszébe jutott, hogy mielőtt ők e házba költözének, egy maniacus
<span class="pagenum"><a name="Page_132" id=
"Page_132">-132-</a></span> régiség- és természet-buvár lakott
abban, ki ugyanott meg is halt, s ki hihetőleg e vándor-madár által
levelezett távol tartományok lakóival.</p>
<p>A gerendák között elfelejtve, összepenészedve hevertek a holt
tudós iratai, hosszú élet tudományos törekvésének eredménytelen
töredéke. Dávid vágyott tudni e szavak értelmét, vagy tán fátuma
hajtotta őt eddig nem tudott titkok leleplezésére…</p>
<p>Nagy csomó szárasztott virágok, rejtélyes arab és chaldei
kéziratok, keleti nyelvek vastag szótárai s egyéb halomra hányt
sárguló hieroglyph képek között, végre ráakadt ama
pálmafoszlányokra, melyeket hasonló iszákban, hasonlóúl tele irva
30 év óta küldözött, a kihaló s újra támadó vándor gólya-nemzedék
által, az ismeretlen más világrészt lakó.</p>
<p>E foszlányok egy pergamentbe kötött kézirattal voltak
összekötve, melynek egyik táblájára nagy betűkkel irva volt:
«Al-Hyas-Otber jegyzetei».</p>
<p>Dávid fölbontá a könyvet.</p>
<p>– «Harmincz éve (így kezdődik a kézirat), mióta Al-Hyas-Otbernek
a vándor madaraktól leveleket küldök, s tavaszszal ugyanazok által
leveleket kapok tőle.</p>
<p>Eleinte csak azt akartam ezen levelezés által kifürkészni: hogy
vándormadaraink hol szoktak telelni? később azonban maga azon
ember, ki e jó szerencsére bizott s három rendbeli napkeleti
nyelven irt leveleimre válaszolt, kezde rendkívül érdekelni.</p>
<p>Legelső levelében rögtön barátjául fogadott s ennek
megerősítésére egy ambramézgából készült pecsét alá szakállának
három szálát oda ragasztá. Szakálla már ekkor is nagyon ősz
volt.</p>
<p>Lakása valahol Abessinián túl, Afrika belsejében, a Niger és
Senegal folyók eredete körül lehet, hol a hajdani boldog Hyppona
feküdt, melyről egy carthagói évkönyv tesz említést, s hová oly
sokan szöktek el Carthagóból, hogy halálbüntetés alatt kellett
megtiltani e város nevének említését. <span class=
"pagenum"><a name="Page_133" id="Page_133">-133-</a></span></p>
<p>(Megjegyzendő, hogy ez nem azon Hyppona, mely simplex i-vel
iratik, s melyet az egyptomiak építettek Psammatich pharao alatt, a
hol jelenleg a legtöbb csoda készíttetik, – s létezése inkább csak
a körülményekből vont hypotheticus gyanú, mint topographiai
bizonyság.)</p>
<p>Ezen mélyen rejtett országot, melyet térképeinken – környékével
együtt – fehér, beiratlan fóltul találunk s csak úgy sejtjük, hogy
itt vagy amott létez? szomszédaik szentországnak hivják, mire azon
uralgó körülmény adhatott nekik alkalmat, hogy ez országot szentek
igazgatják, ezek annak királyai, birái, főpapjai és főorvosai.</p>
<p>Különös fogalmaik lehetnek azon embereknek a szentekről és
erényekről. – Általános vallási és polgári elvük ez: egyetlen erény
a szeretet s szerintük minden erény csak a szeretet variatiója;
«szeretni az istent», csak az az erényes, ki az ő csillagaikat, az
ő virágaikat, az ő folyamaikat imádja. «Szeretni a szülötte
földet», e szabály azt mondja: hogy csak az igaz ember, ki az ő
kunyhóik alatt született, ki az ő nyelvüket beszélte legelőször.
«Szeretni apát, anyát, szeretni a testvért, a nőt, gyermeket,
szeretni az életet és a halált», ez náluk az emberi hivatás
maximája, ki ezeket elmulasztja, az mindennapi ember, az paria, a
kit érzéketlen szivével arra rendelt a sors: hogy a többinek
szolgája legyen; hogy éljen megvetve, és haljon meg fáradalmak
alatt. Minél több nemét ismeri valaki a szeretetnek, rangjára annál
magasabb, s ki azt mind együtt gyakorolja: az a szent, az a király,
az itélő biró, a főpap, a gyógyító.</p>
<p>S itt jön elő a legkülönösebb világnézet, mely a rendes emberi
ész ellen-polusát mutatja fel.</p>
<p>Annak, kinek homlokát ők szentté, királylyá, biróvá kenik fel,
testvérét kell nőül venni; mert különben a szerelem hiányos marad.
A király neje szinte királynő, s így annak szintoly jónak, szintoly
tökéletesnek kell lenni, minő férje. Szeretnie ugyanazon istent,
ugyanazon hazát, ugyanazon szülőket, ugyanazon gyermeket, kiket
férje <span class="pagenum"><a name="Page_134" id=
"Page_134">-134-</a></span> szeret, mert mindezen szeretet szavának
más húr felel meg a szívben; s nincsen nagyobb halálbűn, mint ha
valaki más istent imád, ki nem az ő istene; más hazában él, mely
nem az ő hazája; mást nevez apjának, ki neki nem apja; mást nevez
gyermekének, ki neki nem gyermeke: más testvérét, más nejét
szereti, ki nem az övé. Ezek a közhit megátkozottai, az átok
bélyegét viselők.</p>
<p>Eleinte visszatetszőnek tünt fel előttem e szokás, mint bárki
előtt is, ki művelt népek megszokott fogalmait szítta vérébe, míg
azon gondolatra nem jöttem, hogy ezen népnek tán tisztultabb
fogalmai vannak a szeretetről, ez érzetnél nem játszik oly szerepet
az érzékiség, mint a milyenben mi azt ismerni tanultuk.</p>
<p>Minden őszszel irtam Al-Hyas-Otbernek régi vándor madaram által,
később annak fiaitól, melyek szinte anyjuk fészkére szoktak s azok
minden tavaszszal visszahozták a feleletet a távolban nem látott
ismerőstől, – ki szinte egyike volt hona fölkentjeinek s tán épen a
főbbek közül való.</p>
<p>Beszéltünk sok tudományos érdekű dologról, ő külde nekem érdekes
rajzot népe viseletéről, különös himzéseket a legfinomabb
pálmahárspapiron, s utóbb egy maanimot, mely világos, átlátszó
hólyagba rakott legkülönczebb apró czifraságból áll: száraztott és
színtartó tarka virágszirmok, ragyogó lepkeszárnyak, apró aranyzöld
és karmazsin bogárkák, világoskék és tejszínű virágmagvak, tarka
kolibri tollak, s sárga borostyánkő cseppek, mikre apró finom
chaldei betűk voltak elhelyezve a hólyagba, hogy annak sehol sem
lehete nyilására akadni. A sok apróság közepébe egy nagybecsű piros
fénybe játszó zöld drágakő is volt téve, melynek tüze a hólyag
vékony hártyáján keresztültündököl; – de bárha legnagyobb szükségem
lett volna is arra, nem szakítottam volna el miatta e csodás
hólyagot. Ezt nevezik az afrikai népek maanimnak, melyet fejedelmek
szoktak kegyeltjeiknek ajándékba küldeni; ki ilyennek van
birtokában, az bátran utazhatik a barbar <span class=
"pagenum"><a name="Page_135" id="Page_135">-135-</a></span>
tartományokban; a nép tiszteli a maanimot, mint tulajdon
fetisheit.</p>
<p>Egyszer megtaláltam irni Al-Hyas-Otbernek, hogy az nálunk nagy
véteknek tartatik, ha valaki rokonát nőül veszi. Testvért szeretni
pedig vérbűn.</p>
<p>Álljanak itt tulajdon szavai, mit erre felelt.</p>
<p>««Azt mondjátok ti, hogy két ember volt először a világon. E két
ember anyja volt a föld, atyja volt az isten, és a két ember volt
férj és nő, és e két embernek egy atyja, egy anyja volt. Ezeknek
lettek ismét fiaik és leányaik; hol kerestek ezek maguknak férjeket
és nőket, ha kívülök senki sem élt a világon? Ha ezredek előtt,
mikor az emberek még jók voltak, nem volt ez vétek, miért az most,
midőn állításaitok szerint rosszabbak az emberek, mint régen?</p>
<p>Azt mondjátok, hogy taszítódik az ember azon vértől, mely saját
vérének mása, undorodik az arcztól, melyben saját vonásaira ismer,
s összehúzódnak érzékei a természettelen gondolattól, mint a csiga
szarvai, ha élő kézhez érnek. Ti nem találjátok természettelennek,
ha a testvér testvérét gyűlöli, üldözi, megrontja; ti örökséget
hagytok hátra fiaitoknak, s megengeditek, hogy azon a testvérek
összeveszszenek s egymást megátkozzák s haraggal szivökben haljanak
meg; – mi nem találjuk természettelennek, hogy egymást elvegyék, s
holtuk napjáig szeressék és tudjanak egymásnak örülni. – Lehet,
hogy nektek van igazatok, lehet hogy nekünk; – nálatok a testvérek
egymásnak férje és neje. Lehet, hogy úgy van jól; lehet, hogy
emígy. Nálatok igen helyes dolog az életet örök lánczczal fűzni
össze egy olyannal, kihez csak percznyi érzék-fellobanás köt, kinek
csak külsejét, arczát, szemeit szeretitek, vagy kit épen nem is
magát szerettek, hanem valamit, a mi rajta kívül van s a mire a nő
maga csak ráadás; – nálunk helyes dolog holtig összekötve lenni
azzal, kinek lelkét gyermekéveinktől fogva ismerjük, ki szeretett
bennünket nem azért, mert úgy tanították, nem azért, mert
megesküdött <span class="pagenum"><a name="Page_136" id=
"Page_136">-136-</a></span> rá, nem azért, hogy égő vérét hűtse;
hanem azért, mert szíve akarta úgy s szeretni fog halála órájáig és
megsiratni, mert abban, kit eltemet, lelkének párját veszti el. –
Lehet, hogy ti cselekesztek helyesen, lehet, hogy mi. Lehet, hogy
ti vagytok boldogok; de hogy mi azok vagyunk, annyi bizonyos.»»</p>
<p>… E barbar tudós nagyon szívéből szedte az életbölcsészetet,
melynek ezelőtt negyven évvel én is jobban megtudtam volna felelni,
de már bennem a szívnek sem szája, sem füle nincsen. Most csak mint
természettani ritkaságot tudom bámulni azon tartományt, hol a száz
éves öregek annyira tele vannak szívvel, s a hol szentnek tartják
azt, ki testvérét nőül veszi, – különös szokások uralkodnak
egynémely barbar népeknél!…</p>
<p>Eredeti fogalom náluk még az élet és halál szeretete. Ki
legvénebb a honban, az a többi királyok és birák főnöke, erre
hallgat a többi; mert ez legjobban tudja szeretni az életet. S ha
ennek rokonai, neje, gyermekei meghalnak, oda megy lakni kedves
halottai sírjához, ott tölti napjait, éjeit, barátkozva a halál
eszméjével, mely azokat tőle elvevé, s mely azokkal őt ismét
egyesítni fogja.</p>
<p>Igy lakott ő már évek óta egy templom romjai közt a puszta
közepén, hova korán elhalt testvér nejét és utána ment fiát temeté
egy nagyobb és kisebb sírdomb alá, melyeken örökké nyilik a virág.
Azon ezüst övet, melyet neje viselt életében, egy olajfa körűl
füzé, melyet magról kelte neje sírja előtt s hite szerint addig nem
fogja láthatni túlvilági kedveseit, addig nem halhat meg, míg az
olajfa az ezüst övet be nem teli, – s az soká tarthat, mert az
olajfa nehezen nő.</p>
<p>Ott lakik most magányosan a pusztai romban; nem látogatja más,
csak népe alsóbb rangú birái, kiknek tanácsot oszt, s a szomszéd
barbarok, kiket balzsammal tart.</p>
<p>Oly hosszú idő óta ismerjük egymást. Egyetlen ember, kivel
valami közöm van s az is ezer mértföldnyire tőlem. Gyakran hí, hogy
menjek el; röpülni nem tanultam. <span class="pagenum"><a name=
"Page_137" id="Page_137">-137-</a></span></p>
<p>Mint fog a jó ember aggódni majd, ha egyszer évről-évre üresen
fog hozzá visszatérni a vándor madár, mely nyáron az én kéményemen,
télen az ő temploma kövein fészkel!…</p>
<h3>V.</h3>
<p>Tavaszszal mondá a fiatal hölgy, szivére téve kezét: «ha jő az
ősz, talán?» az utógondolat ott maradott szivében. Mint az őszi
virág, mely tavaszszal kizöldül és őszig folyvást zöldül és vár
türelmesen kora tavasztól késő őszig az időre, mely az ő virágait
is meghozza, úgy várja, várja virágait a nő szíve kora tavasztól
késő őszig; érzi, sejti, hogy van egy magasztos czél, mely minden
élettörekvés vezércsillaga, van egy túlvilági kéj, melyet nem
minden embernek szabad megismerni, s melynek gyönyöre egyedül
önzéstelen s mégis igaz, mégis holtig öröklő. S várja, várja, míg
az ősz virágai is kinyitják bimbaikat, míg a chrysanthemum is
virágozni kezd, melynek levelei legkésőbb hullanak le az őszi dér
ezüst-harmatától…</p>
<p>… Gyakran látni az erdők harasztjain meddő zöld növényeket sűrű
nagy levelekkel, – a tavasz már ott találja őket, és nem hoz
számukra virágot, – sem a nyár, sem az ősz, – keresztülzöldelik az
évszakot, oly tarka az egész mező, csak ők maradnak szomorúan,
virágtalanul; a lepke és a méh fölkeres minden virágot, csak őket
nem; csak midőn a csipős őszi dér csókja pirosra fest mindent, a mi
zöld, szállanak le rájok a késői fehér lepkék, – a legelső hóesés
hideg pillangói.</p>
<p>Milyen szomorú virág az a nő, ki soha sem hallá magát így
szólítani: «anyám».</p>
<p>Ha a világ minden gyönyöreiben válogathat is, nem érzi azon
gyönyört, mit érez a virág, ha első bimbaja kinyilik. Virágtalan
virág, örömtelen lélek marad. Meghal, a nélkül, hogy tudná: hogy
miért született?…</p>
<p>Megjött az ősz, a fiatal hölgy örömeit meghozta magával.
<span class="pagenum"><a name="Page_138" id=
"Page_138">-138-</a></span> A remény igérete, a boldogság
megérkezett. E boldogságot csak az érezheti, ki szivének, ki
lelkének egy részét elszakítja, hogy azt tanulja szeretni, s általa
viszont szerettessék. Az anyának gyermeke e lelkéből szakított
lélek; a költőnek geniusa, mely megtanítja őt ismerni mindazon
örömöt és keservet, mi egy ember keblében ébren, vagy alva él.</p>
<p>Kis leány volt a kedves, anyja nevére nevezték őt Leonórának.
Atyjának szemeit és anyjának mosolygását hozta magával a világra. S
valóban úgy tetszék, mintha e kis teremtés atyja szemeiből a
ragyogást, anyja arczáról a mosolyt vette volna el; a nő sokat
sírt, a férj hallgatag volt és magába zárt.</p>
<p>Egész napokon át elbolyongott a szomszéd szirtek között, gyakran
az éj is ott találta, s kinn virradt meg a holdvilág alatt; ott ült
őszülő fa tövében és merengett – és vágyódott – és nem tudta
hová.</p>
<p>Felmászott életveszélylyel a legmagasabb sziklatetőre, s ha
látta, hogy annál még magasabb is van, újra oda küzdte fel magát,
csupán azért, hogy annak ormáról egy sárguló fűszálat letéphessen,
s elmondhassa nejének, e fű másfél ezer lábnyira a tenger szine
fölött termett, e fűért életemet koczkáztattam: játszál vele szép
kis leányom.</p>
<p>Tévbolyongásai közt egyszer föltevé magában, hogy egy meredek,
kopár és igen magas sziklafal tetejébe fog felkapaszkodni. Egy
egész holdvilágos éjjel végezé be a fáradalmas munkát; sziklák
repedései, kúszó kőfali növények indái voltak segítő eszközei; mire
felért a hegyfalazat legtetejére, a telehold épen akkor merült el
ezüst-lavinaként a belátszó láthatáron s a nap legelső sugarai
akkor törtek ki a tulsó hegyek mögül.</p>
<p>Mily tekintet volt ez! fenn a tiszta égben, hol a csillagok már
sáppadozni kezdtek, két szép fiatal sas röpült nagy egyedül,
kivülök sem madár, sem felhő nem járt ott, – lenn pedig ismeretlen
völgy mélysége látszék, <span class="pagenum"><a name="Page_139"
id="Page_139">-139-</a></span> melyen még a szürkület ködei
feküdtek, az egész képet még regényesebbé téve. Meredek,
szakadékos, hozzájárulhatlan sziklatorlatok köríték mindenfelől e
völgyet, sehol legkisebb nyoma bele vezető útnak, vagy ösvénynek;
fal, kopár kőszikla mindenünnen, a kősziklák teteje magas fekete
fenyőfákkal koszorúzva.</p>
<p>Távol a Tátra jégfehér csúcsa ragyogott a kelő napvilágban, s
messze és közel csöndes volt minden.</p>
<p>A reggeli köd oszoltával szabadabb tekintetet lehete vetni a
völgybe, mely akkor tünt ki teljes vadregényes pompájában.</p>
<p>Több száz ölnyi mélységben e sziklatorkolat közt, mint egy
szirt-oáz feküvék a titkos völgy rejtve, eltakarva. Alól vad sötét
fák lepték el a termő földet, mikre a környező bérczbálványok
minden perczben leszakadni készülőben látszának, a völgy legközepét
gömbölyű tengerszem foglalá el, sötétzöld, soha hullámot nem verő
tó, melybe sehonnét nem foly a víz, sehová nem foly belőle ki,
mégis mindig friss és hideg, s apály-dagálya van a hold járása
szerint, mint a tengernek.</p>
<p>E tengerszem partján egy kisded fehér ház, mely körül vidám zöld
pázsit terül, a ház alacsony kéményén át halványan kanyarog fel a
sötétzöld völgy öléből kékes távoli füst.</p>
<p>«Kik laknak e rejtett tanyán, s hogy járnak ide? van-e valahol
útja e völgynek, melyen mostani lakói ki s be járnak? Boldogságát
jött-e ide rejteni az ember, vagy magát rejté el a fátum kereső
szemei elől e völgybe, melyet tán egy évtizedben egyszer lát meg
idegen emberi szem?»</p>
<p>Dávid rendkívül megszerette e helyet; mihelyt hazulról
ellophatta magát, jött ide, felmászott a hegytetőre, ott egy
ismerős fenyő alá leheveredett, naphosszant elbámult a néma
nesztelen völgybe, melynek erdős ligetében néha éles szemével
nyüzsgő fekete vadakat vélt észrevehetni, s a tengerszemben úszkáló
fehér hattyúkat, de emberi alakot <span class="pagenum"><a name=
"Page_140" id="Page_140">-140-</a></span> soha, bár a kis fehér ház
kéményéből naponta szállt felfelé kékes világos füst.</p>
<p>Gyakran vágyott volna Dávid e házhoz közelebb jutni, de a völgy
mindenfelől zárva volt, bármely oldalról került is felé.</p>
<p>Ily tájékozó bujkálásai alkalmával többször találkozott egy
magas, sovány arczú férfival, kinek egy párszor köszönt is, de ki
azt soha el nem fogadta s szóba soha nem állott a
kérdezősködővel.</p>
<p>E tájat sok misantrop lakja, azért a sötét ember magaviselete
Béldit nem zavarta meg, ő még tovább kutatta a völgy bejárását,
midőn egy reggel, szokott fenyőfája alá leülvén, annak tövében
fekhelyén egy nevére czímezett levelet láta letéve; megdöbbent…</p>
<p>… Ki lehet az, ki arra gondot tart, hogy ő e helyre szokott
járni?</p>
<p>Felbontá a levelet.</p>
<p>«Béldi Dávid! így hangzék az. Ne kisértsd az istent azzal, hogy
e völgybe akarj jutni. Gyakran csak egy lépésnyire vagy azon
küszöbtől, melyet ha átlépsz, nyomorúbbá lehetsz, mint minő ember
volt valaha; őrizd magad a megtébolyodástól. Lélekölő iszonyat
lakik itten, melynek tudása az érző lelket halálra kergeti, mint
vérbűnök kisértete a vétkezőt. Siess innen, ez rossz hely te neked,
és imádd a halált, hogy előbb rád találjon, mint te e helynek
titkaira. Még most boldog vagy, van nőd és gyermeked, s mindent
remélhetsz a jövendőtől, de ha e völgybe jutsz, semmid sem marad,
mint a megőrülés, és ez örök és gyógyíthatatlan». Aláirva: egy
ember, a kit nem szeretsz…</p>
<h3>VI.</h3>
<p>Messze ellátszik a kis csöndes hajlék mécsvilága az erdők
sötétében, mint egy kis piros csillag fénylik az a sziklatetőről a
holdvilágos éjbe. <span class="pagenum"><a name="Page_141" id=
"Page_141">-141-</a></span></p>
<p>Pisla mécs világánál fiatal nő dúdol kis gyermekének
bölcső-éneket.</p>
<p>– Aludjál, aludjál szépen én angyalom; virágok között járj,
angyalokkal beszélj, csókra ébredj. Aludjál, álmodjál szépeket, én
angyalom.</p>
<p>Mit álmodhatik az ember, mikor még lelkét nem érezi, mikor még
beszélni nem tud?</p>
<p>Bár egyetlen eszmére lehetne visszasejteni, mit az ember két
éves kora előtt érez. Tán még akkor azon más világra is emlékezik,
a honnét ide jött?</p>
<p>A gyermek a bölcsőben aludt, kis kezeit kirakva, és álmában
mosolyogni kezde…</p>
<p>Azt mondják, hogy ha a gyermek álmában mosolyog, az őrangyal
beszél vele, az mond neki oly csodás szép dolgot, miktől kis lelke
repes örömében.</p>
<p>A gyermek a bölcsőben alszik s álmában hirtelen felzokog, elkezd
sírni, azután ismét néma lesz, elcsöndesül és tovább alszik.</p>
<p>Azt tartják, hogy ilyenkor az angyal azt mondta neki, hogy édes
anyja el fog halni.</p>
<p>Aludjál szépen én angyalom, aludjál.</p>
<p>A nő imádkozik: megköszöni istennek az életet, annak örömeit s
könyörög, hogy szerettei boldogok legyenek. Az ima után nyugodtan
hajtja álomra fejét, tudja, hogy míg ő alszik, az a csillag ott
fenn az égben nem hunyja be szemét: és aggodalom nélkül alszik el.
Feje alatt férjének egyik keze van; a másik kezét ajkaihoz, onnét
kebléhez szorítja, szelid sóhaj repül el kebléből s az utána maradt
átszellemülés mosolya a hunyt szemű arczon mutatja, hogy a lélek
már az álmok csodás országaiban jár.</p>
<p>Csak Dávid nem alszik szép neje, szép gyermeke mellett. Minő
szép mind a kettő ily álomhalottan. Az élet rózsapírja a halál néma
arczán. Az álomban minden arcz visszaveszi lelke typusát; szép,
mosolygó lesz, ha lelke is az, – vad, mogorva, ha belől is olyan.
Az álom nem <span class="pagenum"><a name="Page_142" id=
"Page_142">-142-</a></span> hagyja meg a tettetés vonalmait az
arczon. A mely arcz álmában mosolyog, az csak szép lelket takarhat
el, a szív ott még az ártatlanság nyugalmát éli.</p>
<p>De Béldi Dávid mind ebben nem gyönyörködik, az ő lelkének
kisértetei vannak: künn a holdvilágos éj, – a rejtett ismeretlen
völgy képe, a sovány, száraz arczú bujdosó s a rejtélyes levél
vészjóslatai…</p>
<p>Ah ez átkozott levél! Mit a fátum tán teljesületlen hagyott
volna, ez végéhez sietteté. Lehetlen volt többé ellenállania.
Tudnia kellett az okot, mely tán eddigi szenvedéseinek kulcsát
kezébe adhatá; látnia a fátumot színről színre, mely addig csak
fátyolosan kisérte. Ha van balsors, mely egy ember életéhez hozzá
esküdött: jőjjön minél elébb; ha van itélet, mely korábban
megiratott, mint az ember született volna, legyen kimondva minél
elébb. Ha tudni lehet, hogy sírunk hol fog állani, mért ne lehetne
azt megnéznünk életünkben?</p>
<p>Dávid lassan kihúzta neje kezéből, majd feje alól kezeit; a nő
álmában vánkosát ölelte meg férje helyett, az ő nevét rebegte és a
levegőbe csókolt. Dávid pedig lassan felkelt, felölté durva
kámzsáját, vadászkését öve mellé szúrta, fegyverét vállára vetette
s csöndesen, nesztelen elhagyta alvó kedveseit.</p>
<p>… A holdvilág ragyogott a csöndes éjben, a kis hajlék mécsvilága
mint égő rubinkő ragyogott az erdők kietlenében…</p>
<p>Dávid sietve haladt rövid tájékozás után a rejtett völgy felé.
Nem nyughatott, míg oda útat nem talált. A mint az elválasztó
sziklagerinczeket végig kémlelné, szemközt halvány csillámot láta
közelgeni, mely közelebb érve, a vad sötétképű férfira ismert, ki
kezében égő bányászlámpát hordva jött errefelé. Béldi nem akarva
ezúttal vele találkozni, egy kőhíd alá rejté magát, melyet hajdan
bányászok építének, s mely most össze-vissza roskadozott.</p>
<p>A lámpavivő átment e hid előtt s itt balra térve, egyenesen a
sziklák közé tartott, melyeknek tövében egy bozontos <span class=
"pagenum"><a name="Page_143" id="Page_143">-143-</a></span>
fagyalfa-bokrot félre hajtva, gyanúsan, félénken körülnézett,
azután lámpavilágával együtt eltünt.</p>
<p>Béldi elhagyva rejtekét, utána lopózék az eltüntnek s a bűzös
fagyalbokrot félre hárítva, az alatt egy elpusztult akna-nyilásra
akadt, mely félig el volt lepve omladékkövekkel. Benézett: egy
hosszú, szűk folyosót láta maga előtt, melynek egyik oldala
egyenesre, másik góth ívre volt alkotva, melynek sötét távolában
egy távozó lámpacsillám látszott vezérfényül mindig tovább
haladni.</p>
<p>Ez egy régi bánya kereszt-folyosója volt, melyet egyenesen
szokás fúrni egyik hegyoldaltól a másikig, melyen az aknákból a
vizeket vezetik le. E folyosót még a római coloniák vésték,
látszottak mindenütt a hajdani bányászat nyomai, a kalapács és véső
dolgozása.</p>
<p>Ez volt tehát az átjárás a rejtélyes völgybe.</p>
<p>Dávid elszántan hágott le a barlangnyilásba s óvatosan,
fegyverét kezében tartva sietett a távozó világ után, melyet olykor
a vivő alakja eltakart, ki a háta mögött maradt sötétségben nem
veheté észre, hogy valaki utána jött.</p>
<p>Egyszer azonban egészen eltünt e vezérvilág. Hihetőleg a
folyosónak valamely kanyarodásánál veszett az el, s Dávid egészen
sötétben maradt. Fekete, átláthatlan sötétben, melyben alakot nem
lehete kivenni. Kezeivel tapogatózva haladt most előre, gyakran
térdig ért a földalatti víz, melynek zuhogó folyamában kellett
gázolnia s néha valami sikló lusta hideg testre talált lépni, mi
tán valamely undok földalatti csúszó lehetett, melyet a sötétben
nem vehete észre. A lég oly meleg volt itt a föld gyomrában, hogy
szinte fulladozott tőle. Igy haladt lépésről-lépésre, minden
perczben várhatva, hogy észre nem vett akna torkolatába talál
lelépni s örökre ott vész el.</p>
<p>Hosszas vergődés után a kétségbeejtő sötétben végre egy mellék
folyosóra akadt, melynek legvégén homályos fényfoltként világíta be
a külvilág sáppadt éji derengése. A föld felett mégis világosabb az
éjszaka, mint a föld alatt.</p>
<p>E sáppadt fény felé indulva, nem sokára végét érte a
<span class="pagenum"><a name="Page_144" id=
"Page_144">-144-</a></span> hosszú bányatunnelnek s hasonló keskeny
omladékos bokorbenőtte nyíláson, mint milyenen bejött, kibújva, a
rejtett völgyben lelé magát.</p>
<p>A hold épen délponton állt az égen. Minden tárgy kétes fényű
kisértetvilágban tünék fel: mik nappal holt sötét tömegek, most élő
halálfehér alakoknak látszanak; a völgyet körülvevő vad, haragos
arczú sziklaóriások, mik a csillagokon túl látszanak emelkedni;
egyes kiszáradt levéltelen fák szétnyúlt karjaikkal, a hófehér
levelű nyárfabokrok az erdőben s fölöttük a haragos zöldbe burkolt
fenyők, mint fehér tündérleányok sötét varázslók lábainál.</p>
<p>A tengerszem tükrében a hold fénye és hattyúk úsztak. A
levegőben a denevér és az éji fecske bolygott síró repüléssel.</p>
<p>A tóparton állt egy régi épület fakó düledéke; tán azon
kéjpalota lehete ez, mit Marcus Coluber római propraetor
építtetett, hova rablott kincseit s hölgyeit elrejté, midőn még
Pannonia római szolgatartomány volt, s melynek kedvéért roppant
fáradsággal és költséggel bányafolyosót fúratott át a hegyen,
melyben kénkövön és arsenicumon kívül semmi ásvány nem találtatik.
A hely neve volt: «Ad labores montis capræ.»</p>
<p>E romot benőtték a vad bokrok, hulló köveiből egy kis hajlék
épült mellette, mely fehér egyszerű falával oly festői ellentétben
áll a roppant elfakult romok pusztuló düledékeivel.</p>
<p>E kis ház körül ember-magasságú kerítés van rakva ragasztalanul
egymásra halmozott kövekből, melynek tetején erdei tövisből van
kötözve koszorú a bejuthatás nehezítéseül. A kapu szegekkel van
beverve, alatta nagy lyuk, mely egy nagy fekete medvének szokott
ki- s bejáró nyilása lenni, mely a házat őrzi, s jelenleg a kapu
előtt ül és széles talpát nyalja s szörnyen unatkozik.</p>
<p>A bányafolyosótól keskeny kanyargó ösvény vezet az erdőn át a
kisded házhoz, melyen nagy kerülőt kell tenni hozzájuthatásáig, a
közbeeső mélység miatt; noha a ház a <span class="pagenum"><a name=
"Page_145" id="Page_145">-145-</a></span> folyosó nyilásától alig
van hatvan lépésnyire. Látszanak nyomai, hogy e folyosó torkolatát
amaz omladékokkal hajdan híd köté össze, de elpusztult s most az
erdőn át kell hozzá kerülni hosszú, csavargós gyalogúton.</p>
<p>E gyalogúton egy fekete szikár férfi halad. Azon férfi, ki után
Dávid jött.</p>
<p>Dávid jól megjegyzé magának az útat, melyen az ember eltávozott,
s figyelmét a házra fordítva, egy bokor rejtekébe leült.</p>
<p>A mint így merengve nézte a titkos házat, melyben ismeretlen
fatuma volt zárva, megnyilt a hold fényében annak egy ablaka s egy
hölgy tekinte ki rajta, kinek arczán a távolság s az éjfél derüje
miatt csak annyit lehete kivenni, hogy igen halovány.</p>
<p>A halovány hölgy tenyerébe hajtá arczát, s nézett föl sokáig a
holdba. Azután hirtelen összeborzadott, kezével mintha el akart
volna magától valamit taszítani,… s ismét visszavonta magát, s az
ablakot nyitva feledé.</p>
<p>Rövid idő múlva reszketeg, mesés fájdalmú hangon kezde ott benn
énekelni, oly különös háborgó éneket: «fehér a hold, fehér a hó; –
benéz a hold az ablakon, – ne nézz reá szép gyermekem, – beléd
szeret s elvisz magával, – fehér leendsz, mint az a hold! – A nap
minden este meghal. – A hold, a megholt napnak lelke, mely éjjel
feljön a sírból, együtt jár a halottakkal, s kisérti az ébren
levőt. – Ne nézz bele szép gyermekem, a hold a holtakat szereti, a
kit megszeret, haloványnyá teszi s elviszi magával.»…</p>
<p>Mi neve azon érzésnek, midőn rég, rég elmúlt, elfeledt idők
emlékét egy újra hallott hang ismét megmozzantja szivünkben? mintha
egy perczre visszaszállana a lélek az évtizedek óta temetett
halottba s az fölnyitná szemét, egyet sóhajtva megfordulna
koporsójában, s ismét behunyná szemét, hogy tovább aludjék.</p>
<p>Dávid félálomban érzé magát e hang, ez ének után. Tán valaha
álmában, tán születése előtt, vagy tán bölcsője <span class=
"pagenum"><a name="Page_146" id="Page_146">-146-</a></span> fölött
hallá e dalt? de hallania kelle, mert oly ismerős volt előtte még
az ének áriája is.</p>
<p>Tovább hangzék… «üvölt a házi eb – kicsukva a fergeteges éjbe: –
valaki halni fog; – sikolt a halálmadár a ház orma felett, –
elrepül, – újra visszaszáll, szeme fénylik a sötétben; – valaki
halni fog; – fut a csillag, leesik az égről, lehull a tengerbe,
elalszik; – valaki halni fog. – Sírnak a csöndes házban, nősírás,
gyermeksírás hallik, az ablaktáblák csukva vannak, a lélekcsengetyű
szól: – valaki halni fog. –»</p>
<p>Mindig világosabban kezde kiderülni Dávid lelkében e hangok után
a sejtelem visiója. Kezde emlékezni csöndes, meleg kandallós
szobára, egy halvány férfiarczra, tarka játékszerekre, miket a
férfitól kapott, kinek térdén ülve regényes meséket hallgata ámult
gyermekfigyelemmel, emlékezni kezde a mesék regióira, hova a férfi
szavai lelkét elvezeték s az érzetekre, miket lelke akkor felfogott
s mik oly hirtelen elmúltak; – a holdvilágos estékre, midőn
selyemfürtű fejét egy szép nő kebelére hajtva, hallgatá annak
ábrándos énekét, mely oly különös, oly mondhatlan hatású volt, – a
halálmadár kiáltására odakünn s az ebek üvöltéseire s a megnyugtató
kebelre, melynek ölelése alá e hangok elől gyermekfélelemmel rejté
el magát s a babonás szavakra, miket e nőtől ilyenkor hallott. –
Igen, igen, – e nő – az ő anyja volt! ő tudott csak ilyeneket, és
kivüle senki, a dajkák nem tudták eltanulni tőle… Hah, egy percz
alatt mindent, mindent tudott! e nő – ott a rejtett házban – az ő
anyja. Világos, világos minden!…</p>
<p>Az ének újra szólt, bűvösebben, rejtelmesebben, mint az előbbi,
s a hang még jobban reszketett. «Fehér a hold, fehér a hó! Piros a
vér, – hah! ki irt piros betűket a hóra? Gyilkos! gyilkos!
gyilkos!</p>
<p>E perczben a vén medve az ajtó előtt közbe ordíta s az ének
megszakadt; a sötét férfi az ajtó elé ért, a medve hizelegve,
morogva ugrált elé, s orrát kezéhez dörzsölé. <span class=
"pagenum"><a name="Page_147" id="Page_147">-147-</a></span> A férfi
kinyitá az ajtót, midőn, mintha a tulsó sziklafalban megütődött
viszhang kiáltaná rá vissza az ének végszavát: «gyilkos!»
Hátranézett, mitsem látva, belépett az ajtón s azt magára zárta,
azontúl ismét néma lett az erdei hajlék.</p>
<p>Pedig e szót Béldi kiáltotta reá.</p>
<p>Ez volt tehát, ki őt az idejutástól oly rejtelmes
fenyegetésekkel akarta elijeszteni! ez, ki apját megölte, anyját
elrabolta s ide temetkezett vele és eleven bűnével a tág sziklai
sírba. Ez volt, kit ő annyi év óta hasztalan keresett s kire, hogy
rátalált, a mennyországnál édesebbet érze. Boszút, halálszomjas
boszút.</p>
<p>Ott fogja őt nyugalmai ágyában meggyilkolni.</p>
<p>Kezét bemártani kiömlő vérébe, s véres ujjaival irni fel
homlokára a gyilkos nevet, s ha halála órájában imádkozni akarna,
imádságai közé kaczagni, hogy az ég helyett a pokol hallja meg
azokat.</p>
<p>Azonban be kelle várnia, míg a hold lemegy és sötétebb kezd
lenni. Újra visszament a bányatorkolatba, ott egy sziklára leült;
küzdött fejében egyik gondolat a másikkal, s mentül tovább vívott
eszméivel, annál világosabb lőn előtte, hogy ez nem álom, hanem
szemmel látott való.</p>
<p>Itt elnyomta az álom. Álmában újra azokat látta, miket ébren
lelke mutatott meg neki, úgy, hogy midőn fölébredt, alig hivé, hogy
aludt. Annyira azonban emlékezék, hogy álmában egyike azon
verseknek, miket anyján kívül más nem szokott énekelni, eszébe
jutott. «Lobog a mécs». Igen; így kezdődék azon vers.</p>
<p>Künn az alatt a hold alászállt, az éj utolsó része vad,
zivataros lett, fergeteg támadt, szakadt a zápor és a villámok
verték az egeket hosszú tűzkigyó korbácscsal. A völgy sziklái közt
megszorult csattanások hangja úgy bőgött, úgy ordított százszor
visszakiáltva, visszamennydörögve.</p>
<p>Egy erdős sziklaormon a villámlobogásnál három fenevad
viaskodott, két farkas és egy medve. A farkasok kőszáli zergét
ejtettek el, s ide hozták azt a zivatarban elkölteni, <span class=
"pagenum"><a name="Page_148" id="Page_148">-148-</a></span> a medve
rajtok ütött a prédáért s víttak mérges marakodó csatát. Ordításaik
olykor túlkiálták a viszhangos mennydörgést. A két farkas a medve
nyakába harapott, az pedig magához ölelte az egyiket s iszonyú
torkába befalva a farkas fejét, azt agyon marczangolta, a másiknak
pedig egy tenyércsapással letörte a derekát s ledobta a
sziklaoromról fejtetőre, azután dühösen széttépte a rámaradt
prédát, fogai csattogtak, sebei égtek, nem evett belőle, hanem
ordítva visszarontott az erdőbe, melyből előjött.</p>
<p>A vihar lassanként elvonult a völgy torkolatából, csak néha
villant már meg fehér villámfénye, minden villanásnál a fekete
éjben oly fehéren tünt elő a kis néma ház s elmaradt dübörgés
hallatszék utána a messze hegyek közül.</p>
<p>Dávid megindult boszuló útjára. Fáradalmas bolygás után a ház
közelébe jutott, melynek kapuja előtt a vén medve nyújtózkodék, égő
sebeit nyalogatva. Nyakára nagy szeges örv volt fűzve, minő házi
ebekén szokott lenni.</p>
<p>A mint a házőrző vad idegen szagot érzett, körülszaglált a
levegőben, füleit hegyezé, négy lábra állt, orrát a földnek feszíté
s haragos morgást kezde hallatni.</p>
<p>A hogy Dávidot hirtelen meglátta, dühösen talpra állt, nagy,
élesfogú véres száját messze felnyitotta s éles körmeit előre
nyújtva, ordítva rohant az idegennek.</p>
<p>Dávid hirtelen félreugrott előle, egy élőfa mellé húzta magát, s
midőn az ügyetlen vad ellenfele helyett a fát ölelte meg, éles
vadászkését markolatig döfte szügyébe.</p>
<p>A leszúrt vad összehömpörödött, halálos kínsikoltás tört ki
felhúzott inyei alól, még egyszer fel akart emelkedni, mondhatlan
dűh kifejezésével forgó szemeiben, azután erőtlenül
hátrahanyatlott, körmével a földet felkaparta s a fűbe
harapott.</p>
<p>Dávid hóna alá törlé véres vadászkését. – Ez is jól esik, mert
ez is vér.</p>
<p>A kis ház ablakai mind feketék voltak, aludt benn minden élő.
<span class="pagenum"><a name="Page_149" id=
"Page_149">-149-</a></span></p>
<p>Dávid oda lopódzék azon ablak alá, melyen a hölgy kinézett,
átbújt a kapu alatt, s az ablakot megzörgetve, kezdé a kisértő
hangján énekelni azon éneket, mely álmában jutott eszébe, a távol
zivatar dörgő accordokban kisérte félelmes énekét. – «Lobog a mécs
világa, – a lélek fújja azt, – aludjál, ne nézz fel, aludjál; –
zörgetik az ablakot, – a lélek zörgeti azt; – aludjál, húnyd be
szemedet, aludjál. – Sir valaki az ajtó előtt, hideg van, didereg.
– Aludjál, ki ne menj, aludjál. – Szólnak hozzád, nevedet mondják,
hivnak, aludjál, ne félj, aludjál. – Van neked jó anyád, rejtsd
keblére arczodat, szépet fogsz álmodni, nem bánt a kisértet,
aludjál, aludjál!»</p>
<p>E dalt hallá ő oly sokszor anyjától, e dalban akará magát
megismertetni.</p>
<p>– Ki van itt? hangzék az ablakon belől lassú női szózat.</p>
<p>– Én vagyok itt, Béldi Dávid, fia azon Béldi Dávidnak, kit éjjel
megöltek, s nejét elrabolták…</p>
<p>Elfojtott sikoltás hangzék benn a házban.</p>
<p>Percz mulva az ajtó felnyilt, egy nő nyitotta azt fel, fehér
öltözetben, gyertyával kezében, reszketett minden tagja, szemei
ragyogtak.</p>
<p>– Anyám, édes anyám, rebegé Dávid, a 15 év óta keresett nőt
karjába szorítva, s összecsókolá őt, arczát és kezeit.
Megtaláltalak végre.</p>
<p>– Te vagy az! rebegé a nő, az ifju arczát vadörömmel nézve,
igen, igen, te vagy, ugyanezen arcz, mely apádé volt, ugyanezen
termet, e hang, e homlok, e kezek, mind, mind az övé, ki iszonyúan
meggyilkoltatott, s kit soha nem feledtem el, ki miatt az Isten
elvette eszemet, de te visszahoztad azt nekem. Hogy jöttél ide?
Csitt, csitt, a gyilkos itt van, téged is meg találna ölni, mint
apádat megölte, lassan beszélj.</p>
<p>Érte jöttem! s akarom, hogy meghallja, a mit mondok, mert az
halálitélete leend. Az ég és a pokol véráldozatait kéri.
<span class="pagenum"><a name="Page_150" id=
"Page_150">-150-</a></span></p>
<p>– Igaz, igaz; az ő órájának is ütni kelle, 15 évig nem húztam
volna végig az életet, ha azon remény nem biztatott volna, hogy őt
meghalni lássam.</p>
<p>– Nem szeretted őt soha?</p>
<p>– Gyűlöltem örökké.</p>
<p>– Nem fogsz irtózni, ha vérét ömleni látod?</p>
<p>– Akarom látni. Apádat megölte s véres kezeinek undok ölelését
kelle tűrnöm, csókját éreznem annak, ki férjemet szemem láttára
megölte; anyja voltam egy gyilkos gyermekének, ki fiamtól elrabolt;
de megtudtam volna neki bocsájtani. Egy szép kis leányom volt,
szőke mint egy angyal, mikor a gyermek 12 éves volt, elvette azt
tőlem, s egyedül hagyott az emberlaktalan magányban. – Három év
mulva jött csak vissza – egyedül. Kérdém tőle: hol van a leány? ő
azt felelé: nincs! Nincs? úgy legyen számodra irgalom az isten
előtt!</p>
<p>… Mindenemet elvevé ez ember…</p>
<p>S ezzel megfogta fia kezét az asszony s bevitte őt a házba.
Minden csendes volt ott. A legelső szobában mélyen alvó álomhörgése
hallék. A nő oda vezette fiát, félre hajtá az ágy függönyeit, s a
gyertyával az alvóra világíta.</p>
<p>– Jól megnézd, ne félj tőle. Nincs ez arczon az emberszeretetnek
egyetlen vonása sem, mely könyörületre birjon. Minden redőben egy
hideg ördög ül, mely Istent és embereket gúnyol. Nézd: mint
ránczolja homlokát álmában, keble mint piheg, – így alszik a rossz
lelkiismeret: nyitott ajakkal, elszorult szemekkel, kezei most is
fojtogatnak valamit. Ne hagyd, hogy felébredjen, vagy ha félsz
vérétől, add nekem a kést: eddig sem tudom, mi tartóztatott, hogy
álmában szivébe nem vertem azt?</p>
<p>– Álmában? Nem! Álmában meggyilkolni gyávaság volna, – előbb
fölébresztem, bele akarok látni szemeibe.</p>
<p>– Csitt, csitt! ne azt; szemei igéznek s elveszik erődet, oltsd
el a gyertyát; úgy öld meg, vagy szemeivel fog megátkozni. Takard
le fejét lepellel. <span class="pagenum"><a name="Page_151" id=
"Page_151">-151-</a></span></p>
<p>Dühösen ugrék Dávid az alvó gyilkosra s balkezével torkát
ragadta meg, jobbjával a kést emelte reá.</p>
<p>Rémülten ébredt fel az, két kezével megkapta a fojtogató markot,
s a boszuló arczát meglátva, kétségbeeső kiáltást hallatott, azután
vánkosa alá nyult s mielőtt Dávid észrevehette volna, egy vékony
tőrt rántott onnan elő és megszúrta vele, mire az elereszté torkát
s fegyveres kezét akarta elkapni.</p>
<p>A nő, midőn fiát vérzeni látta, oda szökött a küzdők közé s fia
ellenfelének kezét megragadta erős szorítással, s a tőrt kifacsarta
markából; a leküzdött ajkán kétségbeesett sikoltás tört ki, s a nő
kezére meleg vér fecscsent, férjének gyilkosa halálosan meg volt
sebesítve. De fia is vérzett.</p>
<p>– Siess anyám, nyögé Dávid, nézd az én vérem is folyik, menj a
bányaüregen át a nyárfaerdőig, ott van a sziklaormon kisded fehér
hajlék, benne lakik nőm és kis gyermekem. Mondd meg nekik, hogy én
is meghalok.</p>
<p>– Nem, fiam, te nem halsz meg, hisz sebed oly kicsiny. Az Isten
nem mérheti rám ennyi szenvedés után még a te halálodat is; de
nődet felkeresem, el kell téged innen vitetnünk, itt nem
maradhatsz, ez átkozott helyen. A nyárfaerdőn túl, mondád!</p>
<p>– Igen, igen, siess, oh én fázni kezdek. – Csókold meg őket
helyettem is, talán sohasem látjuk egymást többé!…</p>
<p>– Nem, nem! te élni fogsz, élni fogsz értem. Ide hozom nődet és
fiadat, az ő csókja meg fog gyógyítani. Sietek, sietek!</p>
<p>A nő elfutott. Dávid befogta vérhullató sebét, – tántorgott,
szédülni kezde, mereven nézett a haldokló ember hályogosodó szemei
közé, azután melléje rogyott s úgy tetszék, mintha eszméletét
kezdené veszteni.</p>
<p>Úgy rémlék előtte, mintha a haldokló ember oda mászna hozzá s
szánó mosolylyal nézne szeme közé és ezt mondaná oly hangon, melyet
már hallott életében: boldogtalan! <span class="pagenum"><a name=
"Page_152" id="Page_152">-152-</a></span> Az a nő, ki neked anyád,
feleségednek is anyja, mert nőd az a kis szőke leány, a kit
emlegetett, s kinek apja én vagyok, testvére és férje te magad. –
Boldogtalan! Te anyádat nődhöz küldéd; hogy fognak ezek majd
egymásra ismerni! Boldogtalan! Jobb lett volna nem jőnöd
utánam.</p>
<p>Dávid úgy hivé, hogy mindezt hallja; kiáltani akart, de nyelve
le volt kötve, mozdulni akart és nem tudott, úgy érzé, mintha a
holt ember lábai előtt feküdnék.</p>
<p>Végre fölszakítá álomnyomta szemeit. De a halott most is az
ágyon feküdt, szája és szemei pedig csukva voltak. Semmi nesz
messze és közel.</p>
<p>Ekkor erős forró láz állta el tagjait s magán kívül feküdt ott
hosszú, senkitől nem számlált időig. Tán több napokig, tán egész
hétig.</p>
<p>Midőn felébredett, rendkívül el volt gyengülve, alig tudott
mozdulni. Mellette a halottnak nagy szaga volt már, nyilván nagy
időnek kelle elmulni azon borzalmas éj óta.</p>
<p>És senki sem jött őt ápolni, senki a holtat eltemetni az egész
idő alatt. Fejében még zúgott az érthetlen gondolat-ár. Kiáltani
akart, de nem volt hangja. Fel akart állani és tagjai
összeroskadtak alatta.</p>
<p>Ekkor megrémlék előtte a visióbani halott nyilvánítása. Jéghideg
borzadály futotta el minden idegeit. Ez új lázas erőt adott
kimerült tagjainak. – Nem, nem lehet! kiáltá teljes hitében annak,
mit maga előtt tagad s tántorogva kirohant a házból.</p>
<p>Elvánszorgott kínos sietséggel laktanyájához, a rémület
sarkantyúzta fellázított lelkét. Haza ért, a ház nyitva volt – és
üres. A kalitban a madarak éhen elveszve hevertek, a kandallóban a
hideg hamu maradt, a bölcső üres volt, a gyermekruha elszórva,
rendetlenül fel volt dúlva minden. Senki, senki a háznál, minden
üres volt és elhagyott.</p>
<p>– Igaz, igaz, rebegé s megsemmisülve rogyott össze küszöbén.
<span class="pagenum"><a name="Page_153" id=
"Page_153">-153-</a></span></p>
<p>E küszöbön most az erdő virágai teremnek.</p>
<p>S gyakran lát a babonás képzelet holdvilágos éjszakákon fehér
női alakokat, kik vijjongva kergetik egymást az erdő fái között, az
egyik ölében kis gyermeket visz, a másik késsel fut utána. Ha
sokáig hallgatná az ember sikoltásaikat, megőrülne bele. A pór
keresztet vet magára, ha látja, s lassú hangon súgja nejének: nézd,
azon asszony leke, ki férjének testvére volt. – Minden lélek
dicséri az Istent!…</p>
<p>S túl a sziklákon, túl a tengereken, a boldog Hyppona
vadregényes omladékainál, honnan a tavasz jő, hová a vándor madár
megy, tán most is él a sírőrző remete, ezüst szakálla hull, a virág
nyilik e sirhalmokon, az olajfa mindinkább beteli az ezüst övet, s
az ősz népkirály mindig közelebb látja az időt, mely neki
testvérét, gyermekének anyját újra megmutatja…</p>
<p>Mi hát a bűn és mi az erény?</p>
<p>Miért erény az, mi két zonával idább halálos vérfertőzet?</p>
<p>Miért szent az amott, ki itt őrült és elátkozott?…</p>
<p>Hogy lehet egy eszmében együtt pokol és menyország, üdv és
elkárhozás?…</p>
<p>Itt, itt adj világot emberi ész, vagy törpülj le önműveid
előtt.</p>
<h2>SOLIMÁN ÁLMA.</h2>
<h3>I.</h3>
<p>A szultánnak örömünnepe volt.</p>
<p>Egyik diadalhír a másikat érte. Szárazról és tengerekről, a
világ mind a négy része felől győztesen tértek vissza az ozman
hadseregek.</p>
<p>A föld leghatalmasabb királyai hajoltak meg a félhold hatalmától
s követeik meghódoló ajándékkal várakoztak a magas kapu előtt.
<span class="pagenum"><a name="Page_154" id=
"Page_154">-154-</a></span></p>
<p>Egész Stambul visszhangzott a diadalkiáltástól, a muezzim szava
helyett új meg új örömhír kiáltotta meg az órákat. A nép betöltötte
az utczákat, a nők tarka csoportokban ültek ki a házak tetőire, a
gyermekek felmásztak a házak mellé ültetett platánokra s riadozva
zúgták szakadatlanul Solimán nevét.</p>
<p>Az Aja-Sofia templomától egész a Solimanje-mecsetig hosszú
kettős sort képezének a felállított janicsárok ezüsttől csillogó
rendei; a közbeeső út hosszan be volt vonva a legdrágább persa
szőnyegekkel.</p>
<p>A két mecset között állt Mahmud síremléke, zöld és fehér
corynthi márványoszlopokból emelve, melynek aranyozott rácsozatán
keresztül a thúja és cyprus sötétzöld bokrai s a rózsa és jázmin
eleven virági kandikáltak elő.</p>
<p>Átellenben e ragyogó, keleties síremlékkel állt egy szomorúbb
épület: elevenek sírja, – a statusbörtön, melynek szűk
ablakhasadékain halavány holteleven arczok sápadoztak ki a
napvilágra.</p>
<p>Minden ember ujjongott, örült, remélt, a pórnép pénzszórásra
gondolt, a katona sokszorozott zsoldra, a papok új templomokra, a
hivatalnokok előléptetésre és a foglyok szabadulásra.</p>
<p>Az idő gyönyörű volt. Kelő nap, keleti égen; egy elmult éjszakai
eső után a cyprusok illata ülte el a levegőt, az arany félholdak
sűrűen ragyogtak a hattyúnyakú minaretek tetején.</p>
<p>Egyszerre megdördültek a serail ágyúi, hirdetve, hogy a szultán
megindult a diadalmenetre, a bömbölő hangokat sokszorosan adták
vissza a távol hegyormok és a közel nép ajkai. A harsogó tábori
zene mindig közelebb, közelebb jött, kisérve egy szakadatlan
üdvözlő ordítástól, mely nyomról-nyomra támadt, a hol a szultán
végig haladt.</p>
<p>Az egész roppant város élni látszék, a régi omladozott
palotákon, mik a görög császárok idejéből maradtak meg s a körülök
halmozott apró faépületek tetőin tarka néptömeg lebegtette hosszú
kendőit, a sötétkék Bosporus <span class="pagenum"><a name=
"Page_155" id="Page_155">-155-</a></span> árboczerdeje, a csonka
szobrok, mik a házak körül fölmeredeztek, a három összefont kigyó
szobra a Hebdomon palota mellett, a sírkertek s a legtávolabb
hegyek is ujjongó, tolongó néppel voltak megrakva, csak az
Aja-Sofia mutatott sötét, élettelen képet óriási kúptetejével, és a
még sötétebb börtön.</p>
<p>A zaj, az üdvkiáltás, a tábori zene mindig közelebbről hangzott,
– egy pillanatra elcsendesült, midőn a szultán a Sofia-templomhoz
érve, ott lováról leszállt s ájtatoskodni betért a mecsetbe. Azután
ismét újra kezdődék a zaj és tolongás. Jött a végeláthatlan menet;
elől a csatákból megtért katonaság, mindennemű phantasticus
fegyverzeteikkel; itt fényesre csiszolt paizsok, középen kiálló
tőrhegygyel, gömbölyű sisakok, szeges buzogányok, amott turbános
nép, lengő kócsagtollal, gyöngyökkel rakott forgók, bogláros övek,
görbe kardok; majd czirkasz-lovasság pikkely-pánczélokban,
tegezzel, puzdrával, hosszú, villogó hegyű dárdákkal s tekenős
paizszsal, arany szegekkel kiverve; ismét puskás hadak, nehéz
ezüsttel vert hosszú lőfegyverekkel, fejükön vörös fez, hosszú kék
czafranggal; majd a testőr spahik, selyemmel himzett keleties
öltönyükben, arab méneiken, fegyvereik markolatja smaragd- és
rubinttól ragyog; utánok a tábori zenészek, csodás alakzatú
rézkürtjeikkel, dobjaikkal, csengetyűikkel s mind e tarka csoport
között a felül lengő koszorúzott lófarkak, félholdak és színes
lobogók.</p>
<p>A katonaság után jöttek a hadi zsákmánynyal megrakott tevék
csoportjai, szerecsen fiuktól vezetve. A felhalmozott drága
edények, ragyogó boglárok és fegyverek egymásra hányt tömegében
három kirabolt ország kincseit lehete szemlélni.</p>
<p>A nép még kisérte szemeivel a feltollazott és csöngetyűzött
dromedárok sorait, midőn ismét új jelenet vonta magára a
figyelmet.</p>
<p>Két roppant elefánt közelgett, ormányaikban pálmaágat tartva, s
a hátukon vitt biborral és keleti shavlokkal beaggatott
<span class="pagenum"><a name="Page_156" id=
"Page_156">-156-</a></span> tornyocskákból két csausz hányt arany-
és ezüstpénzt tele marokkal a tolongó nép közé.</p>
<p>A pénzdarabokon czivódókat majdan a diadalszekerek dörgése
választá szét, mik négy fehér lótól vonatva, a harczban elfoglalt
zászlókat hozták; utánuk jöttek a bajadérek, karcsú tánczosnők,
piros rózsával koszorúzva, eszményi öltözetekben, miknek habkönnyű
kelméje oly átlátszó, mintha ködből volna szőve; szökdelő lábaik
alig látszanak a földet érinteni, míg a csengetyűs dobok, miket
fejük fölött összeütnek, úgy összhangzanak szemeik vad
villanásival.</p>
<p>Utánok jött az imámok és dervisek hosszú bús csoportozata,
vezetve a fő ulemától, csodás tagjártatásokkal s még csodásabb
énekléssel.</p>
<p>Végre jött maga a szultán, vezéreitől környezve.</p>
<p>Fejedelmi öltönye himezetén Persia kimerítette művészetét,
ragyogott turbánján és fegyverzetén rubin és gyémánt, de semmi sem
volt rajta oly fejedelmi, mint hosszú hófehér szakálla és semmi sem
ragyogott úgy rajta, mint villogó tűzszemei. Előtte vitte egy
főcsausz hófehér paripán a próféta zászlóját.</p>
<p>A körüle lovagló basák kelet minden pompájában ragyogtak, csupán
egy volt mindannyi közt egyszerű vas fegyveröltözetben, semmi
gyémánt, semmi kashmir rajta; egy délczeg daliás férfi, ki a
szultán jobbján lovagolt, – Ibrahim, a nagyvezér.</p>
<p>A szultánt riadó örömkiáltással fogadta a mozlim nép, mindenütt
a merre járt, s a «Solimán!» kiáltás közt sűrűn lehete hallani e
nevet is: «Ibrahim!»</p>
<p>A szultánt követték háreme kedvencz hölgyei, a Kislar-Agától
vezetve, a ki utálatos fekete vén ember volt s valamivel kevesebb,
mint férfi.</p>
<p>A hölgyek mind aranyozott palankinban vitettek, legelől egymás
mellett a Sultana-Valideh, a szultán anyja, s a Sultana-Aseki,
Solimán kedvencz neje, utánuk a többi hölgyek, a szultán nejei és
leányai, mind valami fényes <span class="pagenum"><a name=
"Page_157" id="Page_157">-157-</a></span> ragyogó fátyollal
leterítve, mely úgy tünt fel arczaikon, mintha félig átlátszó
aranynyal volnának fedezve.</p>
<p>A menet után újra az elébbi sorozat ismétlé magát, dervisek,
almék, diadalszekerek, pénztszórók és tarka fegyveres nép.</p>
<p>A mint Solimán Mahmud síremlékéhez ért, ott megállt, feltárítá
annak aranyozott rácskapuit. Intésére nyolcz fekete rabszolga
félrehárítá a cypruslombokat, mik a szőnyegekkel terített
mausoleumot elfedék, másik nyolcz egy nagy márványlapot emelt fel
egy rejtett mélység nyilásáról s ekkor egy arany-csapot
megfordítva, a mély üregből roppant vízoszlop lövellt föl,
szivárvány színeket vetve körül a rásütő naptól. Egy szökőkút volt
az, melylyel Solimán népeit meglepé; a legnagyobb jótékonyság kelet
forró éghajlata alatt.</p>
<p>A meglepett nép kitörő üdvkiáltással fogadá a szultán kegyét, ki
ekkor balra fordulva, hol a sötét épület állott, inte a
tömlöcztartóknak, azok föltárták a csikorgó kapukat s a börtön
szomorú lakóit megszabadítva lánczaiktól, kibocsáták mind a tomboló
tömeg közé, az élő napvilágra.</p>
<p>Az üdvkiáltás még egyszer oly magas lőn. Solimán tovább
lovagolt, szemei még jobban ragyogtak, mint egyébkor. Egy köny
ragyogását lehete bennök látni.</p>
<p>A Solimanje-mecsethez érkezve a szultán, leszállt lováról,
leterítteté szőnyegét, leborult imádkozni, melyet buzgóan végezve,
megtörlé kezével arczát, meghajtá magát jobbra és balra a két
láthatlan angyalt üdvözölve, kik török hit szerint az imádkozó
mellett kétfelül állanak, s azzal átadta az ulemának és imámoknak
az új templomot, melyet akkor építtetett, márványnyal és mozaikkal
kirakva s arabeskekkel kifestve.</p>
<p>Minél tovább ment, az örömkiáltás annál jobban nőtt. A nép, mely
az elszórt pénzt fölszedé, s az új szökőkút kristályvizét ízlelte,
a foglyok, kik börtönükből kiszabadultak, s a papok, kik új
templomot kaptak, mely pompában s a Korán mondatai
nagyszerűségében, mik fekete márványra <span class=
"pagenum"><a name="Page_158" id="Page_158">-158-</a></span>
aranybetűkkel voltak vésve, még az Aja-Sofiát is fölülmulta, és a
katonák, önmaguk látásától ittasak, nem szüntek meg Solimán nevét
visszhangoztatni. Az erkélyekről hulló koszorúk zápora borítá útját
s a hölgyek illatos víz harmatát hinték le rá.</p>
<p>Itt jutott vissza a serailba, melynek ajtai bezáródtak a tömeg
előtt, csupán a szultán kiséretét, papjait és háremhölgyeit
bocsátva keresztül, míg a nép a kapun kívül maradt, új örömhírt
várva az erkélyen megjelenendő kiáltótól.</p>
<p>A diván gyöngyházzal kirakott termében trónja párnájára ülve,
maga elé szólítá Solimán országa legfőbb embereit, s egyenkint
mindeniket külön megajándékozá s magasabb hivatalra emelte. A
hirnök minden új kinevezést trombitaharsogás mellett adott tudtul a
népnek, s a nép harsogó kiáltásban adá tudtul öröme nagyságát.</p>
<p>Mindenki beteljesülve látta vágyait. E nap örömnap volt
mindenkinek, mely a legmerészebb reményeket gyümölcsözőkké
tette.</p>
<p>Csupán egy volt még hátra, ki jutalmát el nem vevé: Ibrahim.</p>
<p>Őt hagyta legutoljára Solimán.</p>
<p>Mindenki feszülten leste, mi tisztelet várhat arra, a ki már a
legnagyobbat elérte, a mit a szultáni koronán alúl birni lehet s
midőn a szultán maga elé szólítá Ibrahimot, mindenünnen irigy
szemek tekintének felé, óhajtva, hogy hulljon le az, a mi már
magasabbra nem mehet.</p>
<p>A szultán szeretetteljes arczczal tekinte Ibrahimra.</p>
<p>– Országom nagyjai közt legnagyobb vagy, Ibrahim, szólt a
nagyvezérhez, im én téged még nagyobbá teszlek. – Ime összegyűlt
agák, bégek, basák, padisahk és imámok, hajoljatok meg Ibrahim
előtt; én őt fiammá fogadom, ki divánom vánkosán jobb felől fog
mellettem ülni. Hirnök, kiáltsd ki a népnek, hogy Solimán Ibrahimot
fiává nevezte ki.</p>
<p>A nép őrjöngő örömkiáltása megreszketteté a palotát, s a divánba
gyűlt országnagyok mellükön keresztbevetett <span class=
"pagenum"><a name="Page_159" id="Page_159">-159-</a></span>
karokkal hajoltak meg Ibrahim előtt, ki szomorúan sóhajta fel s
szemeit a földre szegzé.</p>
<p>– És, hogy ne csupán név szerint légy fiammá fogadva Ibrahim,
ime lépj e rostélyzathoz és nyisd fel azt.</p>
<p>Az agák szöktek Ibrahimot megelőzni a szolgálattételben. Solimán
intésével visszatéríté őket: «egyedül Ibrahimot illeti annak
felnyitása», monda.</p>
<p>Ibrahim oda lépett a rostélyhoz, felnyitá azt, a rostélyon túli
nehéz selyemfüggöny kétfelé vált s a rejtekből egy csodaszép hölgy
lépett elő, egy karcsú eszményi alak, rózsaszinű kaftánkában, oly
lenge, oly ætheri, hogy az ember szinte fél, hogy eltörik az
öleléstől.</p>
<p>Ibrahim a fátyolon keresztül is megismeré a kedves szép
gyermeket; gyakran látta őt meleg nyári estéken asszonyaival a
Hellesponton hajókázni s nem egy szerelmes szót váltott már vele
titokban.</p>
<p>– Ahidalla! rebegé, reszketve szerelem- s meglepetéstől.</p>
<p>– Ő leányom, ki által fiam leendsz, monda a szultán gyöngéden, s
a divánjához járuló gyermek arczáról föllebbenté a könnyű
fátyolt.</p>
<p>Ah, minő szépséget takart föl akkor! Ez arcz az ezeregyéjszakai
tündérek egyikére emlékeztetett, kik hivatva voltak az embereket
őrültekké tenni a gyönyör által. Ibrahim térdére rogyott, úgy
fogadta keblére az imádott hajadont, s a körülállók arczain egy
gondolat volt olvasható; e gondolat: hogy Ibrahimnak meg kell
halni.</p>
<p>Ennyi gyönyör, ennyi dicsőítés több volt, mint elég arra, hogy
életével bűnhödjék érte, a ki azt elfogadta.</p>
<p>Solimán nem látott örömkönyeitől, Ibrahimot szerelme tette
vakká, de a nő szemei mindig ébren vannak, midőn szerelme tárgyát
veszély fenyegeti.</p>
<p>A szultán összecsókolá kedvencz gyermekét s ölébe ültetve,
hizelgő hangon monda neki: «kérj tőlem a mit tudsz, e perczben, ha
országom felét kérended is, megadom».</p>
<p>Ahidalla apja térdeihez borult s reszkető hangon szólt:
<span class="pagenum"><a name="Page_160" id=
"Page_160">-160-</a></span></p>
<p>– Atyám, hatalmas szultán, mindent adtál nekem, a mi e földön
boldoggá tehet, nincs mit kivánnom egyéb, mint hogy e boldogságom
tartós legyen. Azért igérd meg nekem azt és esküdjél meg reá, hogy
férjemet, Ibrahimot, akárki és akármit mondjon is egykor felőle,
soha megöletni nem fogod.</p>
<p>– Mi jut eszedbe ez órában, leány?! kiálta fel Solimán
elszörnyedő arczczal.</p>
<p>– Ne légy irántam haragos, oh atyám. Én tudom, hogy a nap,
miután delet ért, aláfelé megy. Sokszor láttam palotádban ismerős
boldog arczokat, mik jó kedved napvilágában ragyogtak; hallottam
másik éjjel bevarrott zsákokat nehéz terheikkel a tengerbe hullani
s a boldog kegyenczeket nem láttam azontul körüled. Néném egyikét
nem rég Ajasz basának adtad nőül, a ki első volt kegyenczeid
között, nem rég Ajasz basa a magyarok által megveretett, s azóta
néném szürke gyászruhát visel, s ha férjét kérdik tőle, könyez. Oh
atyám, veszélyes ott lakni, hol a villámok teremnek. Te nekem kérni
hagytál országaiból, én nem kérek tőled egyebet, mint hogy ne öld
meg azt az embert, kit most fiadnak fogadtál s kit legjobban
szeretsz.</p>
<p>Solimán elkomorult; tekintete az alatt, míg leánya beszélt, néma
szemrehányással járt végig udvarnokain, kiknek örök cselszövényük
egymás közül a legnagyobbakat megbuktatni, annyi áldozatot
juttatott eszébe. Ahidalla leborult atyja ruhájának szegélyét
csókolni, Solimán pedig inte az ulemának, hogy hozza elő az
Alkoránt.</p>
<p>Az ulema lassú léptekkel közeledék a szultánhoz, a nehéz,
zöldborítékú szent könyvet hozva két kezében, hosszú sovány arczán
semmi vonás sem változott, úgy nyujtá a Koránt Solimán elé.</p>
<p>A szultán fölkelt, jobb kezét a Koránra tevé, baljával leánya
kezét fogta meg. Az udvarnagyok leborultak a földre, homlokaikkal a
padozatot érintve, s azon helyzetben maradva, míg a szultán
esküvék, hogy Ibrahimot, a míg ő élni fog, bármi következzék az
idők folytán, <span class="pagenum"><a name="Page_161" id=
"Page_161">-161-</a></span> soha meg nem fogja öletni és megöletni
nem engedi; azután Ibrahimhoz lépett, megölelte, megcsókolá, s maga
mellé ülteté jobb felől, míg Ahidalla lábainál foglalt helyet.</p>
<p>Az udvaronczok még egyszer lehajták magukat a földre, után
mormogva:</p>
<p>«La illah, il Allah!»</p>
<p>Künn a tomboló néptömeg «Solimán és Ibrahim» neveit üvölté
kicsapongó örömében.</p>
<h3>II.</h3>
<p>A szultánnak rossz napja volt.</p>
<p>Egyik gyászhír a másikat érte. Kisded várak, apró hadseregek
álltak ellent roppant hadainak, összetörték vezéreit, megsemmisíték
terveit. A Zrinyiek maroknyi hada egy egész országot védett óriási
hadereje ellen, a tengeren Dória János verte szét hajóhadait, majd
itt, majd amott lettek vezérei árulókká, szövetségesei, vazalljai
pártot ütöttek ellene.</p>
<p>A szultán haragra volt gerjedve, s haragját népein tölté, egy
nap alatt kiüríte minden börtönt s másnap újra megtölteté azokat, a
halál minden nemei segítének pusztító haragjának.</p>
<p>Az emberek elbújtak házaikba, a Besestán bezáratott, az ápoló
házakból kiűzettek a koldusok, helyt adandók a sebesülteknek; jaj
volt annak, ki a szultán szeme elé került, sohasem volt bizonyos,
hogy egy visszatetsző moczczanásért nem fog-e megöletni?</p>
<p>Nagy, kemény bőjt volt kihirdetve az egész országra, a templomok
előtt a dervishek szakállukkal söprék a földet, ordítva: Allah,
allah, Illeha Mahomed, rasul allah usár!! Stambul utczáin járt a
búcsújáró gyászmenet, zsákba öltözött papok, megtépett szakállal,
mentek legelől, egy óriási ravatalt emelve vállaikon, mely eltört
kardokkal és kézívekkel volt tetézve, nyomukban jött a hadsereg,
vérrel fecskendett ruhákban, sirva és Allaht ordítva, s korbácscsal
<span class="pagenum"><a name="Page_162" id=
"Page_162">-162-</a></span> verve hátukat, utánuk a harczban
elesettek üres lovait vezették halálra itélt keresztyén rabok, kik
közül minden száz lépésnyire egyet megöltek. Jöttek azután a
janicsárok, övig mezetlenül, derekaik tövissel körülövezve,
vállaikon a harczban elesett vezérek koporsóit hozták, kiáltozva:
«Allah, Jeri, Muffa, Ai!» Tovább hangzott a szomorú ijesztő
gyászzene, a posztóval bevont dobok, s a sikoltó tilinkók, miknek
hangja a gyermeksiráshoz hasonlít; itt egyszerre arczra borult az
egész nép: oly látvány következék, melyet nem volt szabad látni a
pórnép szemének, kétfelől kivont karddal mentek a csauszok, a ki
föltekint, annak fejét rögtön elütendők; középen ment harmincz
basa, mezitláb; összekötött kezeikben egy-egy tevefarkat hordva,
fejeik vérbemártott kendővel körültekergetve és a basák között jött
a nagyvezér egy sánta öszvéren, feje vérbemártott kék kendővel
becsavarva, szakálla hamuval hintve, egyik kezében hozta a «veszély
zászlóját», a másik kezében egy nádszál volt, melylyel saját fejét
verve kiáltoza: «Affát millei Zaffái!» Körül ordított, sírt a nép s
a port csókolta fel a földről. Végre jött két elefánt, szürke
lepellel bevonva, melynek hátáról apró réz aspereket szórtak a nép
közé; – befejezte az iszonyú jelenetet az őrjöngő dervishek
csoportja, kik szédítő keringéssel ordíták: «Allah Buffaj! Allah
Mitrei Chrestinnai! Oh!» s mezetlen testüket éles késekkel
szurdalák, hogy a vér köröskörül fecskendett róluk. Így járt a
gyászmenet templomról templomra.<a name="FNanchor_5" id=
"FNanchor_5"></a><a href="#Footnote_5" class="fnanchor">5)</a></p>
<p>Végre rettenetes átkot esküdött a szultán, hogy azt, ki még egy
gonosz hirt tudtára merészlend adni, a város legmagasabb hegyén
húzatja karóba.</p>
<p>Az udvaronczok reszkettek és hallgatának.</p>
<p>Ekkor jött a híre: hogy Gritti, a szultán legkedvesebb
megbizottja, ki alkudozás végett küldetett a portától, Erdélyben a
magyarok által fiastul együtt lenyakaztott. <span class=
"pagenum"><a name="Page_163" id="Page_163">-163-</a></span></p>
<p>Az eseményt lehetetlen volt elhallgatni, s ki legyen oly merész,
hogy megmondja azt a haragjában beteg szultánnak?</p>
<p>A sápadt, sovány ulema volt az, ki elébe lépett. Solimán megölő
tekintettel pillanta rá fekhelyéről.</p>
<p>– Mi baj megint? Rossz hírt ne mondj, ha élni szeretsz. A
hallgatás arany.</p>
<p>– Meghajtom fejemet előtted, kegyelmes úr, tiéd az. Semmi sem
jó, semmi sem rossz a nap alatt. Allah előre végze el mindent s
tőle rossz nem jöhet. Most hozatott hírül, hogy küldötted és
megbizottad Gritti – a magyarok által megöletett.</p>
<p>A szultán felordítva szökött fel fekhelyéről, szemei vérben és
tűzben forogtak.</p>
<p>– Ulema! te tréfálsz a halállal, hogy e hírt szemembe mered
mondani!</p>
<p>– Nem uram, te a rossz hír mondójára itéltél halált, az enyim
nem az. Grittinek jó volt meghalni, mert áruló volt ellened.</p>
<p>– Nem hiszem.</p>
<p>– Magának akarta ő Erdélyt és Magyarországot s szövetkezett,
hogy téged trónodról letaszítson.</p>
<p>– Holtat rágalmazol, ulema! – Kivel szövetkezhetett volna? –
Kinek van a világ fejedelmei közt elég hatalma engemet trónomon
csak meg is ingatni?</p>
<p>– Annak, kit magad tettél ily hatalmassá.</p>
<p>– Nem értelek, – nevezd meg. Allahra! Holtakat akarok ma
csinálni.</p>
<p>– Nevét ki nem mondom, kegyelmes úr, mert lehet, hogy azt rossz
hírnek vennéd, hanem ime olvasd e leveleket, mik Gritti irományai
közt találtattak, s magad add tudtul a gonosz hírt magadnak.</p>
<p>A szultán kezébe vette a leveleket, s végig futott rajtok
tekintetével. Arcza elhalaványult, az iratok kihullottak reszkető
kezéből.</p>
<p>– Ibrahim! rebegé, kezét forró homlokára csapva; <span class=
"pagenum"><a name="Page_164" id="Page_164">-164-</a></span>
«Ibrahim!» hörgé újra s arczát divánja vánkosai közé rejté.</p>
<p>– Ő volt az, – ő az, viszonza az ulema, ezért tért vissza a
persa hadból parancsod ellenére.</p>
<p>Solimán hörögve takarta el könyes arczát, mintha egy halálra
sebzett oroszlán sírna.</p>
<p>Azután fölemelé fejét s egyszerre hideggé vált arczczal fordula
az ulemához.</p>
<p>– Megesküvém, ugymonda, hogy éltemben nem fogom és nem engedem
őt megöletni.</p>
<p>– Úgy volt, kegyelmes úr, az Alkoránra esküvél.</p>
<p>– S az Alkorán szent könyv.</p>
<p>– Valóban az. E szent könyvre esküvél, hogy a míg élsz, nem
öleted meg őt; de e szent könyvben irva van e mondat: «a ki
aluszik, az nem él». Tehát ölesd meg őt mikor alszol. Így nem
életedben öleted meg őt, mert a Korán azt mondja: «a ki aluszik,
nem él».</p>
<p>– Te mondád, szólt a szultán s elbocsátá az ulemát.</p>
<p>Este eljött hozzá leánya Ahidalla, gyöngéd mandolin zenével űzve
az ősz apa gondját. Solimán sokáig mulatott vele, kérdezősködött
gyermekeiről, megcsókolta homlokát s jó éjt kivánva neki, elbocsátá
őt férjéhez.</p>
<p>Azután kioltottak minden mécset a serailban, bezárták a kapukat,
jeléül: hogy a szultán lefeküdt.</p>
<p>Az ulema ott őrködött hálóterme ajtajában; s mikor a muezzim az
éjfélt énekelte, belépett a szobába, megtudandó, ha alszik-e a
szultán?</p>
<p>– Ébren vagyok, szólt Solimán, meglátva a belépőt. Az ulema
ismét csendesen visszahúzódott.</p>
<p>Mikor a muezzim a második órát énekelte éjfél után, ismét
belépett az ulema. A szultán mégis ébren volt.</p>
<p>Az éj vége felé fordult már, a kakasok el kezdtek szólani, az
ulema beüté fejét a szőnyegen. «Nem alszom!» hangzék elébe.</p>
<p>Már a hajnal látszott derülni. Az ulema fáradtan ült le a
küszöbön és elaludt; nemsokára valaki felrázta álmából,
<span class="pagenum"><a name="Page_165" id=
"Page_165">-165-</a></span> felrezzent. A szultán állt előtte
egészen felöltözködve.</p>
<p>– Te aludtál el, nem én.</p>
<p>Solimán egész éjjel le nem hunyta szemeit.</p>
<p>Másnap a sors úgy hozta magával, hogy az egész napot családja
körében töltse. Ahidalla, ki még most is kedvencze volt, oda ült
apja ölébe s ősz szakállát czirógatva, játszadozott vele. Ibrahim
még most is legdélczegebb, legderekabb volt mindazok között, a kik
ott körüle jártak. Solimán úgy szeretett volna nekik valamit
megmondani, csak egy intő suttogást, hogy távozzanak e helyről,
menjenek, hol rájuk nem lehet találni, de az ulema ott állt mindig
háta mögött s őrzé minden szavát, minden arczvonását.</p>
<p>És ismét eljött az est. Az ulema ott virrasztott a szultán
hálószobája küszöbén. És ismét hiába. Solimán egész éjjel nem
tudott elaludni.</p>
<p>A harmadik éj első felét ismét ébren látta lefolyni a szultán,
még hallotta a muezzim dudolásának első szavait, de már az
utolsókat nem, akkorra elnyomta az álom.</p>
<p>És álmodott.</p>
<p>Leánya Ahidalla rohant oda fekhelyéhez, kétségbeesett
tekintettel, tépett ruhával, szétszórt hajfürtökkel.</p>
<p>– Mit akarsz? kérdé az álomlátási képtől.</p>
<p>– Ibrahimot meggyilkolják a te parancsodra! És te nekem
megesküvél, hogy nem fogod őt megöletni.</p>
<p>– Bolond vagy. Ibrahim itt ül jobbomon. Ülj ölébe, csókold meg.
Látod, hogy él.</p>
<p>A szultán álmodott s künn hálószobája előtt a testőrök egy
halavány nőt tartóztattak fel, ki oda akart hozzá rohanni. – «A
nagy úr aluszik», mondának neki.</p>
<p>S a szultán újra álmodott.</p>
<p>Ismét ott volt előtte Ahidalla, összekulcsolt kezekkel veté
magát lábaihoz sikoltva: «Ibrahim ártatlan, hazugul rágalmaztatott,
ne gyilkoltasd meg őt».</p>
<p>– Nem hal meg, monda a szultán, nem hittem, a mit <span class=
"pagenum"><a name="Page_166" id="Page_166">-166-</a></span> mondtak
ellene; – ha igaz volt, megbocsátom neki, eredj haza és légy
nyugodt.</p>
<p>S másodszor is elűzték a testőrök az alvó szultán ajtajától
rimánkodó leányát, legkedvesebb kegyenczét, a szerencsétlen
Ahidallát.</p>
<p>És újra álmodott a szultán.</p>
<p>Holthalaványan jött elébe Ahidalla, hozta az Alkoránt, fehér
ujjával rámutatott: «megesküvél» rebegé alig hallhatóan.</p>
<p>A szultán borúsan felelt.</p>
<p>– Jól tudom, távozzál előlem. Férjed bűnös, de megesküvém, hogy
nem öletem meg. Hagyjátok el sietve országomat. Menjetek
Palesztinába. Rejtsétek el magatokat; te pedig légy boldog, gondolj
reám és szeress.</p>
<p>És látta azután, mint ültek lovaikra Ibrahim és Ahidalla.
Siessetek! siessetek! kiálta utánuk, a porfelleg elnyelte
alakjaikat, lovaik dobogása elhangzott, hajóra ültek, a hajó elvált
a parttól, a szél kifeszíté vitorláit, a távol elnyelte
alakját.</p>
<p>– Allah nagy! sóhajta a szultán megkönnyebbült lélekkel, ők meg
vannak szabadítva.</p>
<p>E perczben harmadszor űzték el az őrök Ahidallát, ki szétszórt
hajjal, tépett öltönyben, kétségbeesve erőszakolta a bemenetelt
atyja hálóteremébe. «A nagy úr alszik», mondának neki.</p>
<p>– Allah nagy! Én megmentettem őket, monda az álmodó szultán.</p>
<p>E perczben lépett hálóteremébe az ulema, egy szőnyeggel letakart
ezüst tálat hozva kezében.</p>
<p>A szultán felébredt. «Mi az?» kérdé felriadva fekhelyéről.</p>
<p>Az ulema feltakarta a szőnyeget; az ezüst tálról egy véres,
halavány fő bámult holt szemekkel a szultánra.</p>
<p>– Ibrahim! hörgé eliszonyodva Solimán s visszarogyott
fekhelyére.<a name="FNanchor_6" id="FNanchor_6"></a><a href=
"#Footnote_6" class="fnanchor">6)</a> <span class=
"pagenum"><a name="Page_167" id="Page_167">-167-</a></span></p>
<h2>A LÁTHATLAN CSILLAG.</h2>
<p>A mult években egy öreg angol kereskedővel jöttem ismeretségbe,
ki ifjabb éveiben, mint tiszt, az angoloknak Akbár Schah elleneivel
folytatott pártfogoló harczaiban részt vőn s a katonai pályát ott
kapott sebei következtében hagyta el, később úgy lett
kereskedő.</p>
<p>A következő történetet tőle hallottam elbeszéltetni.</p>
<p>A természetes és természetfölötti események csodás összefüggése
valami regeszerű, mythologiai szint ád e történetnek, a benne
uralkodó csillag- és szellemalakok bűbájos fény és árnyékul lengik
körül a történet folyamát, csodás, fölfoghatlan uralkodó befolyást
gyakorolva a különben természetes eseményekre; a rég megholtak és
az örökké élők vándor árnyképei sejtelmesen bolyongnak az élő
alakok között, néhol emberi lényekkel kötnek rokonságot, azokat
pokoli magasságra emelve magukkal, s az emberi lélek üldöző
tagadása elől tömegestül a szentirás sorai közé hátrálva, melyek
lételt adtak nekik, a midőn anathemát mondtak rájok.</p>
<p>Az események azonban megtörténtek nálok nélkül is. A kik a sors
vakságában hisznek, kitörölhetik az alakok jelenlétét az események
közül, s akkor egy rendes, kalandos eseményt fognak látni benne,
minő emberek között szokott előfordulni.</p>
<p>Mister Drayson, az említett kereskedő ugyan komolyan állítá,
hogy az általa elmondottak egy akkori hadi bulletinben is meg
vannak említve s a főbb körülmények egy, az akkori hadjárat
eseményeit tárgyazó hadi folyóiratban, mint lett dolog, híven
följegyezve. <span class="pagenum"><a name="Page_168" id=
"Page_168">-168-</a></span></p>
<h3>I. A SAUL-TEMPLOM.</h3>
<p>Még a mostani hindostani fejedelem őse, első Akbár hívta az
angolokat segédül külellenségei ellen. Minden oldalról szorongatva
volt; egyfelől a mysorei rajah, Hider Ali verte szét seregeit,
másfelől a szomszéd nomád népek jöttek elő hegyeik közűl;
pusztítva, dúlva nyomultak birodalma belsejébe, Delhit elfoglalák,
s kétszáz millió guinéere menő kárt tettek az országnak. Ily
helyzetben nem volt mit tennie, mint magát Anglia karjai közé
vetni. Az angolok védelme alatt ismét erősbülni kezde a birodalom,
s bárha önállóságából sokat elvesztett, de külellenségeitől
megszabadult. A nomád népek visszavonultak ismét bejárhatlan
hegyeik közé, Hindukush és Himmelaya vad bérczei tán újabb
századokra elrejték őket, a Sind és Ganges partjain a vándorfajok
kecskebőr-sátrai helyét elfoglalák a britt kereskedelmi társulatok
bureaui.</p>
<p>Csupán egy faj tartotta ki legmakacsabbul a harczot. Mikor már a
többinek híre is mulni kezdett, ezek még akkor is elő-előtörtek a
laktalan pusztákból, a Salamon-hegy havas bérczei közül, gyalog,
lóháton, olykor ördöngös bőrcsónakaikon, mikkel a hegyek közül
eredő Indus-folyam kataraktáin is tudtak hajókázni; rohantak előre
sebesen, nyomában a jöttüket megelőző rémhírnek; ölték, a ki
halandó volt, rabolták, a mi szemöknek megtetszett, s ha észre
vették, hogy valahol komolyabb készületek vannak ellenök, ismét oly
hirtelen eltüntek, mint jövének.</p>
<p>Betöréseik mindig sűrűbbek, mindig alkalmatlanabbak kezdtek
lenni, a nép puszta nevök előtt reszketett, volt is oka rá; a hol
ők egyszer végig vonultak, azon a folton még a föld sem termett
esztendőkig.</p>
<p>Ezek voltak az afghanok.</p>
<p>Mikor én a keletindiai hadsereghez jöttem, még akkor is réme,
insége voltak a hozzájok közel lakóknak. <span class=
"pagenum"><a name="Page_169" id="Page_169">-169-</a></span></p>
<p>Egyszer azonban egy indigó-telepítvényt találtak megrohanni,
mely a Blackfort-ház tulajdona volt; a telepítvény helyén nem
maradt egy élő fa, egy zöld növény, egy levert karó, egy
felismerhető emberi holttest, nemcsak megölve, lerombolva, hanem a
szó teljes értelmében semmivé volt téve minden. Csak az elébb
elfutott szomszédok hozták hírül, hogy ott az agfhanok jártak.</p>
<p>Ezt többé elnézni nem lehetett. Míg a vad szomszédok csak a
falvak fölégetéseire szorítkoztak, addig senki sem gondolkozott
mulatságaik megzavarásáról; hanem a Blackfort-ház már egyszer a
legtekintélyesebb gyárházak egyike volt Angliában s az ezen
elkövetett injuriát megtorlatlan hagyni nem lehete.</p>
<p>Rögtön egy tekintélyes hadcsapat indíttatott el Calcuttából a
Hindukush felé, négy zászlóalj vadász, négy osztály lovas
karabinier; egy lovas ágyúüteg és egy röppentyűtelep kiséretében,
melyhez egy század utász volt mellékelve. Ez utászszázadnál voltam
én főhadnagy.</p>
<p>Egész a Malhavi határhegyekig legkisebb ellentállásra sem
akadtunk, itt-ott találtunk csupán feldúlt, leégett falvakat,
levágott erdőket, mik az afghanok itt jártáról tevének
tanuságot.</p>
<p>Az erdő bevágása nekik sajátságos védelmi rendszerök szokott
lenni; ha üldöztetnek, félig befürészelik a fák derekait, a hol az
út végetlen kiterjedésü erdőkön visz keresztül s mikor üldözőik a
veszélyes helyre érnek, a szélső fákat neki döntik a többieknek s
azok egymásra zuhanva, gyakran embert és lovat ott temetnek.</p>
<p>Ily jelenetnek mindjárt a legelső napokban voltam tanuja;
mielőtt egy afghant láttunk volna, az előttünk vonuló karabinier
osztály előlovasait egy pillanat alatt összetörte a halomra zuhanó
erdő. E jelenethez képest egy mína felvettetése csak szinpadi
tréfa. A fák irtózatos roppanással hullottak egymásra, a nőttön
növekedő harsogást csak egy iszonyú kiáltás multa felül, a
közbeszorult vadállatok és madarak halálordítása, s a másik
pillanatban, <span class="pagenum"><a name="Page_170" id=
"Page_170">-170-</a></span> mintha a forgószél ragadná fel magával,
egész fellege a menekvő madaraknak támadt elő az erdő romjaiból,
saját egybegyűlt ijedt kiáltásával töltve be a levegőt.</p>
<p>Szerencsénkre a lovas osztály nem volt még benn az erdőben,
csupán az előre küldött két őr lovag veszett oda; hanem az útat
felfogó fatörzsökkel még másnap is volt bajunk s utóbb is csak
ágyúütegünk hátrahagyásával hatolhattunk rajta keresztül.</p>
<p>A brigade-vezér, sir Browding, semmi akadály által sem hagyva
magát visszariasztani, parancsot adott másnap a tovább
nyomulásra.</p>
<p>Dél tájon elértünk a Hindukush hegyek aljáig, melyeknek czédrus
erdeiből vágtatva rohan elő az aranyhomokos Sepra folyam. A
távolban meglátszottak a Salamon-hegy csúcsai, melyek örök hóval
lepve, e hegyláncz legmagasabb részét képezik.</p>
<p>Ez már az afghanok tartománya. Útközben több üres falura
bukkantunk, melyekből jöttünk hirére minden élő lélek kiköltözött.
Nem találtunk egyebet az agyagból vert üres kalyibáknál.</p>
<p>Hanem láttunk néha előttünk egyes, vad kinézésű lovagokat, nagy,
magas, hegyes süvegekkel, viczkándozó lovakon, egy-egy perczre
előtünni az erdőből s ismét sebesen visszanyargalni, rendesen oly
távolban, hogy lőni nem lehetett rájok.</p>
<p>A lovagok mindig sürűbben, mindig közelebb tünedeztek elő s a
velünk hozott malayok, kiket kémekül ereszténk előre, hírül hozák,
hogy a Sepra tulsó partján nagy csoportban várnak ránk az afghanok,
átkelésünket meggátolandók.</p>
<p>A kérdéses hely közelébe érve, a gyalogezredek a folyam innenső
partját ellepő chinabokrok közé lőnek elhelyezve, a röppentyűtelep
egy dombra fölállíttatott, s míg egy ezred vadász csatárlánczban
nyomult a folyam felé, a lovasság nagy része a folyam mentében
fölfelé vonult, a folyam sekélyesebb részén keresztül az ellenség
háta mögé kerülendő. <span class="pagenum"><a name="Page_171" id=
"Page_171">-171-</a></span></p>
<p>A legelső röppentyűre, mely a tulsó part bokrai közé röpült, egy
percz alatt megelevenültek azok. Száz meg száz alak, mely eddig
rejtve volt: gyalog és lovas, ugrált elő a part mögül, a bokrok, a
sziklák rejtekéből, s rohant összezavarodva a távolabb erdőnek, egy
lövést, egy kardcsapást sem kisértve meg.</p>
<p>Mi azt hivők, hogy könnyű szerrel legyőztük az átkelés
akadályait s rögtön hidat vertünk a sebes folyamon összekötözött
bambustörzsökökből, melyen gyalogságunk legkisebb zavar nélkül
kezdett keresztülvonulni.</p>
<p>Alig valánk azonban felényire a tulsó parton, midőn egy
mindenünnen hangzó pokoli ordításra, köröskörül az erdőből
töméntelen vad, sátánalakú nép rohant elő, az átkelt csapatokat
minden oldalról túlnyomó tömegekben támadva meg.</p>
<p>Nem első csata volt ez, melyben részt vevék, de félelmesebb
ellenség szemébe nem néztem soha. Ezek a szilaj fekete alakok
viczkándozó lovaikon, sötét arczaik homályából, melyek csaknem
egészen be voltak nálok nőve szénfekete szakállal, nyugtalan, éles,
vadállati szemek villogtak elő, feketén, mint az éjszaka. Öltözetük
is oly vad, oly rendkívüli volt, mintha az emberek nemzeti szokást
csináltak volna abból, hogy kinézésök irtózatos legyen, s ha
szólani hallotta az ember, mintha dæmonok beszédét hallaná; minden,
a mit az ember álmaiban látott, regékben hallott elmondatni,
rémségest, csodálatost, földfölöttit és földalattit, eszébe jutott
e szavakra, miknek kiejtése alig hasonlított emberi nyelvhez.</p>
<p>Csapataink rögtön tömegeket formáltak s kemény sortüzeléssel
fogadák megtámadóikat.</p>
<p>A déchargeok azonban, mintha csak élettelen árnyékok közé lettek
volna lőve, legkisebb hatást sem idéztek elő a támadókban; lovaikra
lehasalva nyargaltak felénk, úgy, hogy csak fölemelt fejeik
látszának elő, villogó szemeikkel; körülszökellték négyszögeinket,
pokoli vérszomjú gúnykaczagás közt, nevetve és beszélve hozzánk
azokat a vad, <span class="pagenum"><a name="Page_172" id=
"Page_172">-172-</a></span> ijesztő szavakat, a mik nem emberi
nyelv és emberi fül számára látszának alkotva lenni.</p>
<p>Katonáink szuronyszegezve várták be a rohamot, mielőtt azonban
összecsaphattak volna, egy vadállati bőgéshez hasonló kürtrivalgás
szólalt meg az erdőből, támadóink megdöbbenve látszának rá figyelni
s azzal irtózatos hahota, kecskemekegés és hiénanyivás hangjai közt
megfordultak s hánykolódva, viczkándozva apró kusza lovaikon
visszacsörtettek az erdőbe.</p>
<p>Percz mulva hallható volt oldalvást lovascsapataink
trombitahangja, melyeknek átkelése okozá elleneink gyors
visszavonulását, hátralévő gyalogságunk gyorsan átkelt a túlpartra,
néhány röppentyű süvöltött még a rohanók után a banaánfák
labyrinthos sűrűjébe, azután csatarendben vonultunk előre az
afghanok nyomában. Lovagaink egyszer-egyszer utólérték őket, a
köztök támadt verekedés azonban alig tartott néhány pillanatig: úgy
látszék, mintha nem tartották volna még magukat elég erősöknek
velünk nyilt csatát elfogadni.</p>
<p>Naplementig üldöztük őket be a hegyek közé; a legvégső pont,
melyet elértünk, egy a hegyoldalba épített puszta épület volt, a
velünk volt malayok állítása szerint a Saul temploma.</p>
<p>Csodás, sajátszerű rom, nem olyan, mint más romok szoktak lenni,
össze-vissza düledezve. Ez épen, egészen állt, mintha csak félbe
volna hagyva, s ezredévek után arra várna, hogy valaki folytassa.
Az épülethez a legkeményebb anyagok vannak használva, színes
porphyr és fekete bazalt, miken az idők foga egy csorbát sem ejte,
a síma lapok lazurja még folyvást tükörfényes, csupán oda, hol
egyik kő a másikat éri, ültetett a vadon természet százados aloe- s
óriási cactus-töviseket.</p>
<p>Az építészeti modor is, mely ez épület styljét elvadítja, oly
szokatlan, oly kiválólag merész, minőt sehol másutt emberi kezek
művein nem találni: a vakmerő boltozatok, az óriás architrab,
melynek több mint ezer mázsás bazaltoszlopát <span class=
"pagenum"><a name="Page_173" id="Page_173">-173-</a></span> a
legbámulatosabb erőművek által lehete csak a levegőbe fölemelve úgy
keresztbe fektetni, a hogy az mind e mai napig látható, mindez arra
mutat, hogy itt valaha magasabb, erősebb, hatalmasabb lények éltek,
mint minők most, lett légyen azok neve dæmon, vagy ember.</p>
<p>A nagyszerű rom oldalához egy kis sárból rakott galyiba van
ragasztva, mint valami fecskefészek, gúnytanújeléül annak,
mennyivel kisebb helyen megfér testben és szellemben a mostani
ivadék, mint titáni ősei, kik helyt adtak neki.</p>
<p>E helyen túl a beközelgő alkony miatt nem lehete mennünk; éji
szállásra tehát odább levonultunk egy tisztás térre, mely a sűrű
erdő között csupán batatákkal és törpe keleti szilvabokrokkal levén
benőve, tábori állomásra alkalmas helynek látszék. A Saul-templom
több ezer lépésnyire maradt el előttünk, a keleti csillagok
alkonyfényénél óriási formákban előtünve, a mellé nőtt pálmák úgy
lengtek falai közt távolból, mint aszú fűszálak.</p>
<h3>II. AZ ÖRDÖG IVADÉKA.</h3>
<p>A takarodóra lovasságunk is visszatért az üldözésből; én és
tiszttársaim egy terebély kenyérfa alatt ütöttünk sátort, csak egy
hiányzott még közülünk, legjobb barátaink egyike, Davidson.</p>
<p>Már épen keresésére akartunk indulni, midőn az őrök egyike hírül
adá, hogy a Saul-templom felől látja őt nem épen sietve erre felé
jönni.</p>
<p>Mindenki fiatal, heves vérű fiunak ismerte őt, azt hivők, hogy
az ellenséget kergeté mind ez ideig.</p>
<p>Társaink egyike figyelmezteté őt, hogy az ily magányos
üldözéseknél könnyen ott hagyhatja az ember a fejét.</p>
<p>– A fejemet épen nem, viszonzá Davidson mosolyogva, hanem a
szivemet, úgy látszik, hogy aligha el nem veszítém.</p>
<p>Mindnyájan kérdőleg tekinténk rá. <span class="pagenum"><a name=
"Page_174" id="Page_174">-174-</a></span></p>
<p>– Hát vettétek észre azt a kis fecskefészket, annak az idomtalan
épületnek az oldalához tapasztva? Ugy-e nem? Én is csak visszafelé
jöttünkben kezdtem rá figyelmes lenni. Itt valaki el lehet rejtve,
gondolám, s lovamról leszállva, befeszítém az ajtót. Képzeljétek
meglepetésemet. A kunyhó lakójában afghan ellenség helyett egy
királyi vadat találtam.</p>
<p>– Tigrist?</p>
<p>– Nem, egy szép leányt.</p>
<p>– Áh, áh!</p>
<p>– Egyedül volt, soha csodásabb alak szemébe nem néztem. Magas,
karcsú, mint az antilope, arcz- és bőrszíne az itteni nők szennyes
színétől elütőleg hasonló volt az aranyhoz, vállaitól kezdve egész
csipőig födetlen volt: minden tagja fényes és gömbölyű, mintha
érczből lett volna öntve; azon alul hosszú hófehér gyapotöltöny
folyt le sarkáig, festői redőkben tapadva termetéhez. Mind ez elég
lehete arra, hogy egy fiatal ember agyát fölgyújtsa; de ha arczába
tekinték, azon különös, földöntúli kifejezésű arczba, melynek
aranyszínén egyszer-egyszer keresztüllövellt az indulathajtotta vér
rózsapirja, a vékony metszésű hallgatag ajkakra s a hosszúkás,
félig zárt szemekbe, melyek szempilláin keresztül valami idegen
tűz, valami pokolbeli fluidum látszott ereimbe átszivárogni, akkor
a szerelmi hevülést valami bódult, önérzéstelen őrjöngés váltá fel
bennem. Leigézve állottam előtte. Érzém, hogy megbűvöl és nem
tudtam ellene állani.</p>
<p>– Én azzal segítendék magamon helyzetedben, hogy átöleltem
volna, szólt közbe Smitth, egy meglehetős cynikus tüzértiszt, kinek
haja már őszbe kezdett csavarodni.</p>
<p>– Tettem. De azt bántam meg leginkább. E csodás, elasticus
bársonysíma test érintésére egyszerre oly erővel szökelt föl minden
vér agyam felé, hogy én, mint a gutaütött, lélekzetfogyottan
rogytam térdeimre a leány lábaihoz, kezeimmel öltönyébe
kapaszkodva. Ekkor néhány <span class="pagenum"><a name="Page_175"
id="Page_175">-175-</a></span> szót szólt hozzám azon a vad, idegen
nyelven, a mit az afghanok beszélnek, mintha valami sírból fölkelt
lélek szavait hallottam volna. Lázas borzongás futott végig; még
egyszer félve, iszonyodva tekinték a csodás arczra, melynek arany
színével oly szokatlan igézettel ellentétezett a rózsapiros ajk, a
tűzlövellő szemek s a tekercsekbe font hosszú aczélfényű hajzat.
Beteges-lázasan, égő főfájással, hideglelős vérforgással léptem ki
kunyhójából s azon perczben minden bajom elmult, nem hagyva egyéb
utóérzést hátra, mint azt az emésztő vágyódást, melynél kezdődik.
Kedvem lett volna újra visszamenni, midőn harmadszor hallám a
takarodót s fölébredt bennem a katona, kit a kötelesség hív.
Szeretném, ha nem mentem volna oda soha.</p>
<p>– Nagyon heves a fiatal ember, veté közbe a vén tüzértiszt.</p>
<p>– De az igaz, szólalt meg egy vén katona közülünk, egy eszmét
kapva meg Davidson beszédéből, hogy az a nyelv, a mit ezek az
emberek beszélnek, alig hasonlít valamihez, a mi emberi, és ha az a
leány is azon nyelvet beszélte, úgy nem csodálom fiatal barátunk
megrendülését; én vén ember vagyok s mégis oly saját hatással volt
rám minden szavok.</p>
<p>– Pedig én szeretném nyelvöket ismerni s nagy kár, hogy nem
ismerem, szólt közbe szivara hegyét elharapva s kiköpve Smith. Hogy
majd ha egyet-egyet elfogunk közülök, megtudhassuk, hova rejtette
el kincseit. Te talán érted a nyelvöket, Meliah? Micsoda? Hát
emberi nyelv-e az, vagy állaté, vagy ördögé?</p>
<p>E kérdés egy vén malayehoz volt intézve, ki seregünknek vezetőül
szolgált. Az afghanok feleségét, gyermekét megölték, tehát biznunk
lehetett benne.</p>
<p>A malaye fölkelt a megszólításra ültéből s oda jött közénk.</p>
<p>– Önök helyesen találgatták, monda végig simítva nagy hosszú
szakállát, az afghanok nyelve a gonoszlelkek nyelve. <span class=
"pagenum"><a name="Page_176" id="Page_176">-176-</a></span></p>
<p>Többen gúnyosan kezdtek kaczagni.</p>
<p>– Ha egy biblia volna önöknél, utána nézhetnének, hogy igaz-e
az, a mit mondani fogok?</p>
<p>– Nálam van, mondám. Nálunk skótoknál divatozó puritán szokásból
soha sem indultam hadba, a nélkül, hogy egy kis, nonpareille
betükkel nyomatott bibliát magammal ne hozzak, most is zsebemben
volt. Kérdém a malayet, hogy mit akar benne kikerestetni?</p>
<p>– Saul királyt, ki ezt a templomot építteté.</p>
<p>– Ezt itt előttünk?</p>
<p>– A gonosz lelkekkel. Oh, ne tessék nevetni. Önök szentirása
világosan mondja, hogy Saul király régi ismeretségben volt a
földalattival. Gyakran eljárt hozzá az úrnak gonoszlelke, a
pokolbeli fejedelem, Asasiel, a mikor Saul reszketve, láztól
gyötörve ült királyi székében, a dárdát kezében tartva, míg az
ördög beszélt hozzá. Ilyenkor hivatá magához Dávidot, ki trónja
zsámolyára ülve, verte a lantot, szent énekhanggal űzve a gonosz
lelket a király elől, ki irtóztató szavakat hallott a lelkét
háborító szellem szájából, szavakat, mik lelkéhez tapadtak, mik
elől lehetetlen volt füleit elrejtenie, miket lehetetlen volt
elfelednie. Ilyenkor arra biztatá az ördög, hogy azon dárdával, mit
a király őrjöngő féltében kezébe ragadott, legkedvesebb emberét,
fogadott fiát, a szent énekest verje keresztül. A király irtózott e
gondolattól. Minden érzéke föllázadt ellene, és az ördög mégis
kényszeríté őt; az izzadtság csurgott homlokáról, szemei
elhomályosultak a küzdelemben, fogait csikorgatá, és ajka tajtékot
vert s kétszer hajítá az ördögtől kínzatva dárdáját az énekes felé.
A fegyver mindig kikerülte Dávidot s mellette fúródott a falba…
Nemde, így van az irásban, uraim?…</p>
<p>– Igen, Meliah, csak folytasd.</p>
<p>– Egyszer elhagyta az Isten a királyt, a próféta megátkozá s
azontúl Asasielnek lőn fölötte korlátlan uralkodása. Ez kényszeríté
őt, hogy Dávidot hegyeken, országokon túl üldözve kergesse. Az
ördög tudta jól, hogy ez <span class="pagenum"><a name="Page_177"
id="Page_177">-177-</a></span> ember lesz egykor az Isten
legnagyobb magasztalója, s kényszeríté Sault, elfeledve hajdani
ellenségeit, egész hatalmát ez egyetlen ember ellen fordítani, ki
neki nem vétett, sőt szerette s kétszer adta tanújelét annak, hogy
megölhette volna a királyt és nem tevé.</p>
<p>E lélek megtanítá a királyt saját nyelvére, azon nyelvre, melyet
ott alant beszélnek, a király megismerteté ezt kettővel fiai közül;
ezek voltak Izbózeth és Mefibózeth, a király legkisebb
gyermekei.</p>
<p>Asasiel, látva a jövendőben ama pompás templomot emelkedni, mit
Dávid utóda építendett az egek istenének, biztatá, gyötré Sault,
hogy építsen egy roppant templomot Astarothnak, mely név alatt
tisztelék a vad népek a földalatti Istent.</p>
<p>Saul nem mert hozzá fogni, félt, hogy az építők kitalálják
titkát az épület alakjából; ekkor Asasiel maga hozott neki építőket
– az alvilágból.</p>
<p>Fekete, szökdellő alakok, vad, sötét arczokkal, s villogó
nyugtalan tűzszemekkel jelentek meg a földön, kik mind valami
csodálatos, emberektől érthetlen nyelven beszéltek, s csak Saulnak
tartoztak engedelmeskedni. Ő és fiai érték e nyelvet.</p>
<p>Egy napon hírül vevé Saul, hogy ellenségei táborba gyülekeztek
ellene, ő is összegyűjté seregeit. Két, egymással szomszéd város
falai alatt szállott táborba a két ellenséges sereg, a városok
nevei nem jutnak már eszembe.</p>
<p>– Súnem és Gilbona, mondám én, rá akadva a bibliában az érintett
helyre.</p>
<p>– Úgy van, folytatá a malaye. Saul meglátta ellenei táborát,
először életében rettent meg az ütközet előtt, az Isten lelke, ki a
bátorságot adja, eltávozott tőle. Nem nyughatott, tudni akarta a
leendő harcz kimenetelét. Ingadozni kezde Isten és ördög között,
szeretett volna menekülni innen, s nem fogadtatott be amott,
kérdezé a prófétákat a jövendő sorsa felől, azok hallgatva távoztak
el tőle; az Urim, Tummim néma maradt kérdésére, az Isten nem
<span class="pagenum"><a name="Page_178" id=
"Page_178">-178-</a></span> jelent meg álomlátásai között. El volt
hagyatva az égiektől, vissza kellett fordulni a
földalattiakhoz…</p>
<p>Csodálkozva tekinték a malayera.</p>
<p>– Olvastad te a bibliát valaha? kérdém tőle.</p>
<p>– Sohasem; a mit mondok, hagyományul tudom, hanem hallottam,
hogy a ti szent könyveitek is bizonyságot tesznek róla… A király
nem nyughatott, ismerni akará sorsát, s miután prófétái nem adtak
feleletet, a varázslókhoz folyamodott. Uralkodása elején vallásos
buzgalommal üldözé őket, s most kénytelen volt azokat fölkeresni,
kik előle elrejtőztek. Egy asszony élt Endorban, egy vén
boszorkány, azt látogatta meg Saul, késő éjjel s álruhában:
fölszólítá, hogy kérdezze meg a sirok lelkeit, a holnap jövendője
felől. Az asszony vonakodott, félt az ördöngősökre szabott
büntetéstől; Saul azonban esküvel és igéretekkel rávevé, hogy
idézze magára a jövendők tudásának lelkét. Az asszony
engedelmeskedett; a mint a hívott lélek reá szállt s eltölté ereit
nem emberi lények számára teremtett érzésekkel, elkezde vonaglani,
szemei forogtak, haja felborzadt, ajka elkékült, látni kezde s
felsikoltva rogyott Saul lábaihoz, rámutatva: «Te vagy a király! te
vagy Saul». – «Ne félj, monda a király, nem lesz bántásod, idézd
előmbe a megholt próféta lelkét.» Az asszony port hinte a földre,
halálűző szavakat mondott, kezeivel szétválasztá a levegőt, s ekkor
sírbolti halavány fény mellett egy alak emelkedett elő, halavány,
testtelen légi kép, reszketve, mintha a szél fúná lengeteg átlátszó
alakját. A király nem birt rá nézni, eltakará arczát palástjába, az
asszony reszketve, sikoltozva tekinte az idézett tüneményre, mely
fölött hatalma volt, de melytől irtózott. «Mit látsz?» kérdé tőle a
király: – «Isteneket látok feljönni a földből.» – «Nézd meg
arczaikat, minőek?» – «Egy vén fehér ember, szólt reszketve az
asszony, hosszú bő palástban.» – A király oda nézett, s borzadva
ismerte meg a próféta arczát s leborult előtte a földre.
<span class="pagenum"><a name="Page_179" id=
"Page_179">-179-</a></span></p>
<p>«Miért háborítál? kérdé tőle a lélek tompa enyészetes hangon.
Miért hivattál elő a sírból?»</p>
<p>«Holnap harczom lesz elleneimmel, beszélt a király, szólj, mit
tegyek? megmaradok-e?»</p>
<p>«Holnap te és fiaid – velem fogtok lenni», válaszolt a lélek, s
visszahanyatlott a földbe.</p>
<p>A király csüggedten rogyott le a földre. Még azon éjjel, a mint
táborába menne, kisérői rémülve vevék észre, hogy a király
termetének kettős árnyéka van, egyik háta mögött, melyet a
holdvilág vet, a másik előtte, szemben a holdsütéssel. E másik
árnyék volt Asasiel. Midőn sátorába ért és magára maradt, hirtelen
egy fényes alak szállt alá elébe, mintegy a sátor menyezetén
keresztül, egy angyal négy szárnynyal és fényes arczczal, mely
hasonlatos az olvadó aranyhoz, s kezében éles, fényes kétélű
karddal.</p>
<p>«Én vagyok a Malach-Hamowesh, szólt a tünemény, az úrnak
halálangyala, ki átadott tégedet nekem, téged és a te fiadat és a
te népedet mind. Holnap meghalsz és ketté vágatol.»</p>
<p>Saul kiáltva hítta Asasielt. Az nem kelhetett, a földön feküdt,
mint egy árnyék, az úrnak angyala egyik lábával fejére hágott.</p>
<p>Percz mulva eltünt a tünemény, Saul reszketve kérte Asasielt,
hogy szabadítsa meg a haláltól.</p>
<p>«Életet elvennem szabad, de adnom nem», válaszolt a lélek.</p>
<p>«Tehát meg fogok halni?»</p>
<p>A lélek kivezette őt a sátor elé s fölmutatott az égre.</p>
<p>«Látod ott ama csillagot?» kérdé tőle.</p>
<p>«Egyet sem látok. Az ég sötét.»</p>
<p>«Úgy meg fogsz halni», monda a lélek szomorúan.</p>
<p>«Szabadítsd meg legalább fiaimat».</p>
<p>«Ha templomomat fel fogják építeni, élni fognak. Hivasd őket
elő, kérdezd meg tőlök, melyik lát csillagot az égen; ha lát
valamelyik, az élni fog, az menjen el a Paropamisus hegyek közé,
hol szolgáim építik a templomot parancsodra, <span class=
"pagenum"><a name="Page_180" id="Page_180">-180-</a></span> ott
készítsen egy hozzád hasonló alakot viaszból, azt ültesse a királyi
székbe, hogy meg ne tudják, miszerint meghaltál és parancsoljon a
te nevedben.</p>
<p>Saul úgy tőn, mint a lélek mondá. Előhivatá fiait, kérdezé
tőlük, hogy látják-e azt a csillagot az égen?</p>
<p>Három közülök semmit sem látott. Ezek voltak Jonathan, Abinadab
és Malkisuah. Nem tudom, úgy híják-e őket a ti szentirástokban?</p>
<p>– Igen.</p>
<p>– A másik kettő látta a csillagot. Ezek voltak Izbózeth és
Mefibózeth.</p>
<p>Másnap megütközött a király az ellenséggel. Látta elesni mind a
három fiát, s vesztett csata után saját fegyverével ölte meg magát,
az ellenség rátalált és elvágta fejét. Izbózeth és Mefibózeth
megszabadultak.</p>
<p>Ezek úgy tőnek, mint apjok meghagyá, viaszból egy alakot
készítének, mely hozzá hasonlított, azt felöltöztették királynak,
koronát tettek fejébe s nevében parancsolának a sötét
szolgalegények fölött, kik iszonyú erőlködéssel hordának köveket
kövekre az Astaroth templomához.</p>
<p>Egy napon azonban a fehér hangyák és méhek meglepék a szobrot s
mielőtt a fiak észrevették volna, összeőrlék a viaszalakot, fejét
elhordák magukkal. A visszatérő dæmonok ijedten vevék észre, hogy a
király fő nélkül ül trónusában s összébb-összébb roskadozva, végre
egészen összedűl és porrá omlik.</p>
<p>Rögtön szétfutottak mind. Abban hagyták az építést, a templom
így maradt félbe. Az idő nem birt azóta egy követ is megmozgatni
rajta. A mint egy száz mázsás követ hoztak keresztül a levegőn, azt
ott ijedtökben elejték. A tudósok ráakadtak s azt mondták rá, hogy
«meteor».</p>
<p>Izbózethet ez eset után saját szolgái megölték s fejét elvivék
Dávidnak.</p>
<p>Mefibózeth pedig elbujdosott a hegyek közé nehány hívével
Beerótból, s minthogy mindkét lábára sánta volt, s bajnok nem
lehetett belőle, ott a tudományokra adta <span class=
"pagenum"><a name="Page_181" id="Page_181">-181-</a></span> magát,
embereit megtanítá a dæmonok nyelvére, a bűvészetre, a
csillagjóslatra; ezekből lett az afghan nemzet.</p>
<p>Ezek is, mint őseik, folyvást a dæmonok nyelvét beszélik,
varázsolnak s az ég csillagaiból jósolják, mikor lesz jó idő
harczolni. Oh, az csodás csillagászat, az övék. Itt nem egyes
embereknek van külön csillagzatuk, hanem a sorsnak magának:
csillaga van a szerelemnek, a hadnak, a lopásnak, a hajózásnak,
csillaga minden sorsváltozatnak, s a mint az ember egyik vagy másik
befolyása alá botlik, úgy változik sorsa jobbra, balra.</p>
<p>– Ez a hindu nekem nagyon tudálékosnak látszik, mormogá félig
hozzám intézve szavait Smith.</p>
<p>– Azt nem kell önnek csodálni; egy országban sem foglalkozik
annyi ember a theosophiával, mint Indiában, s Meliah azok közé
tartozik, kik ifjabb korukban magasabb tudományos művelődésben
részesültek.</p>
<p>– Hát te nem vagy-e ismerős a csillagzatokkal, Meliah? kérdé a
malayetól a vén katona; tán ismered azt a csillagot, melyet az
ördög mutatott Saulnak, s melyet az nem látott?</p>
<p>– Oh igen, felelt komolyan a hindu. Most is ott van az, és most
is a harczosok szerencsecsillaga, és most is megvan az a
tulajdonsága, hogy a kik a harczot túl nem élik, nem látják
meg.</p>
<p>– Ah, ezt mutasd meg nekünk, kiáltának fel tisztjeink, tréfás
kiváncsisággal. Egy ilyen csillagot szép volna nem látni.</p>
<p>– Szivesen, felelt komolyan a malaye, álljanak ide mellém.</p>
<p>Körüle álltunk. Az ég tiszta volt, a csillagok szokatlan fényben
ragyogtak.</p>
<p>– Látják önök itt fejünk fölött azt a három második nagyságú
csillagot egy vonalban, délnyugatról északkeletnek fordulva.</p>
<p>– Azok az Andromeda csillagai, szólt valaki közbe.</p>
<p>– Igen, a középső neve Mirák, a szélső Alamák… <span class=
"pagenum"><a name="Page_182" id="Page_182">-182-</a></span> Alább
kelet felé a tejúthoz látszik az Algol, mely minden két éjjel
fényes s másik éjjel homályos. E négy csillag között van egy kisded
ködfolt.</p>
<p>– Azt látjuk, mormogák tisztjeink mind.</p>
<p>– És azon ködfolt közepében van az a csillag, melyet Asasiel
mutatott Saulnak.</p>
<p>– Ah! kiáltának fel társaim, ott semmi sincs. S nevetve fogák
körül az indust. Meliah meg akart bennünket tréfálni.</p>
<p>A malaye eltitkolhatlan zavarral fordult hozzájok: «És senki sem
látja azt önök közül?»</p>
<p>– Én látom, szólt ekkor közbe egy fiatal dragonyos kapitány, kit
Drumfieldnek hívtak.</p>
<p>Mindnyájan megdöbbenve néztünk reá.</p>
<p>– Az ördögbe, ne tréfáljatok, lehetetlen azt nem látni, kiálta
közbe Smith hevesen. Ott van világosan és a ki nem myops,
láthatja.</p>
<p>– Ugy-e, ön is látja? kérdé Drumfield.</p>
<p>– Mi az? mi az? kérdezősködék a fiatal Davidson, ki eddig
gondolataiba elmélyedve nem figyelt a beszéd folyamára, s most az
élénkebb zajra előjött.</p>
<p>Megmagyarázták neki a helyet, hol a csillagnak látszani kelle s
feszült várakozással lesték, mit fog észrevenni?</p>
<p>– Hát természetesen, hogy ott van, felelé, egy harmadrendű
csillag; de igen könnyen kivehető, épen a ködfolt közepében.</p>
<p>Most már igazán megzavarodottan tekinténk egymás szemébe, az
arczok elhalaványultak; az mégis különös volt, hogy egy és
ugyanazon csillagot három ember lásson és a többi nem.</p>
<p>Még egyszer oda tekinték, élesen benézve a ködfolt közepébe.</p>
<p>– Valóban, ott látszik egy csillag, mondám elbámulva; de
rendkívül homályosan, alig lehet negyedrangú csillag.</p>
<p>– Ah ön nem jól lát! kiáltának rám minden oldalról.</p>
<p>– Ott nincsen semmi, kiáltának egyfelől, míg másrészről
<span class="pagenum"><a name="Page_183" id=
"Page_183">-183-</a></span> azért támadtak rám, hogy mint tudom azt
a csillagot homályosnak nézni, mikor az a legszembeötlőbb
fényes.</p>
<p>És valóban én a leirt helyen egy kis pislogó homályos csillagot
láttam.</p>
<p>– Ez összebeszélés! mondának többen, próbára akarják tenni
hitünket. Majd megkérdezzük sir Browdingot, ő nagy astronom, könyv
nélkül ismer minden apró mécset az égen, majd ő meg fogja mondani,
hogy kell-e azon helyen csillagnak lenni?</p>
<p>S ezzel többen társaink közül elmentek a colonelhez s kevés idő
mulva diadalmas arczczal jöttek vissza. A colonel azt mondta: hogy
az Andromeda ködfoltjában nincs csillag, nem is volt soha.</p>
<p>Társaink nevettek, bolondoztak velünk, csúfolták az öreg
malayet, hogy felsült az astrologiával; mi pedig halaványan,
elijedve néztünk egymás szeme közé. Míg társaink azt hitték, hogy
tréfálunk, mi világosan láttuk a csillagot, Smith, Davidson és
Drumfield fényesnek, én magam homályosnak.</p>
<p>Az öreg malaye eltünt körünkből; az őrök azt mondák felőle, hogy
félrement egy bokorba, ott lefeküdt és sír.</p>
<h3>III. A CSILLAG VÉDENCZEI.</h3>
<p>Másnap korán reggel sir Browding összehivatta a tiszteket és a
vezetőket s a napi parancsokat kezdé kiosztani. Nekem előre kell
mennem, az elrontott útakat helyrehozhatni, Davidson parancsot
kapott a Saul-templomhoz előőrségre menni, a malayok minden
irányban elindíttattak kémkedésre, Meliah pedig egy levelet kapott
a coloneltől az afghanok vezéréhez átviendőt.</p>
<p>– Köszönöm, sir, szólt a hindu, visszautasítva a megbizást, erre
nem vállalkozom, semmi kedvem, tevé utána halkan, de a
körülállóktól hallhatólag – olyan néphez <span class=
"pagenum"><a name="Page_184" id="Page_184">-184-</a></span> követül
menni, a ki a küldött idegeneket elevenen szokta megsütni.</p>
<p>– Úgy uraim, szólt a colonel kegyetlen phlegmával önök közűl
kell valakinek parlamentairül átmenni. Többiek között: ön Smith, –
különben sincs semmi foglalatossága, minthogy ütege elmaradt, érti
is a hindu nyelvet, üljön csak lóra, s adja kézhez ezt a
levelet.</p>
<p>Smithnek különben nagy vörös ábrázatja volt, most az egyszer
nagy fehér ábrázatot kapott helyette. Szó nélkül átvette a levelet,
keblébe dugta, s lóra ült. Ő jól hallotta a malaye észrevételét, s
érdemesnek sem tartotta tőlünk elbúcsúzni, oly bizonyosnak
tartotta, hogy ott vesz.</p>
<p>– Ah uram, önnek nincs mit félnie, biztatá a malaye; ha az én
hajam oly ősz volna, mint az öné, magam is neki mernék indulni; az
ősz hajak ott tiszteletben vannak tartva, s ön a csillagot is
látta.</p>
<p>Smith tréfának vette a biztatást, s bosszúsan vágta sarkantyúját
lova oldalába. A heves paripa erre elkezde bőszülten ágaskodni,
hánykolódni, Smith még élesebben nyomta oldalaiba a sarkantyút,
mire a toporzékoló paripa egészen fölegyenesedett s egy pillanat
mulva lovagjával együtt hanyatt vágta magát, s még kétszer
megfordult az alá esett lovag testén, míg lábra tudott állni.</p>
<p>Smith szájából ömlött a vér, az oda futott orvosok azt mondák,
hogy meghalt s félre vitették.</p>
<p>– No ennek sokat használt a csillag látása. E cynikus
észrevételt hallám itt-ott e eset után tétetni. A colonel egy másik
tisztnek inte, hogy vegye át az afghanokhoz viendő levelet. E tiszt
Drumfield volt, a fiatal barna dragonyos. Ennek már nem volt mit
biznia az ősz hajakban, de annál inkább bátorságában, mely a
veszély félelmét nem hagyta ismerni; kardját felakasztva, lovára
ugrott, s bennünket büszkén üdvözölve elnyargalt.</p>
<p>Én magam is nemsokára elindulék az útakat javíttatni, mik
készakarva lehengergetett sziklákkal egészen járhatatlanokká voltak
téve. Az idő egész délig kellemesen hűs <span class=
"pagenum"><a name="Page_185" id="Page_185">-185-</a></span> volt,
déltájon a forróság miatt néhány órai nyugalmat engedék
embereimnek. Alig ülhettek le azonban pihenni, midőn mintha a föld
okádná ki, oly hirtelen száguldtak elő minden oldalról pokoli
lármával ama fekete, ijesztő alakok, hegyes fejű, kurta,
viczkándozó lovaikon s iszonyú ordítás, hahota és mekegés között
támadtak reánk.</p>
<p>Én azonban előre gondoskodva a védelemről, egy részét
csapatomnak mindig fegyverben tartottam s most a csapat élére
állva, jó közelre bevártam őket, s csak akkor adattam rájok tüzet,
midőn minden lövésnek találni kelle. A décharge nem volt hatás
nélkül, mert a csapat a helyett, hogy ránk rohant volna, hirtelen
félre kanyarodott s nemsokára újabb zajukat hallók a tőlünk
távolabb eső Saul-templom felől. Nyomukban mindenütt folyt a vér,
de egy halott sem maradt ott; ez a faj még holtan sem esik le
lováról.</p>
<p>Mikor félrekanyarodtak, néhány pisztolylövést tettek felénk, s
ugyanakkor úgy érzém, mintha mellemet valami egy perczre megütötte
volna. A hogy embereimhez fordulék, valami szokatlan megdöbbenést
vettem észre arczaikon, egyike a hozzám közel állóknak oda ugrott
mellém s megragadta karomat, ezen szavakkal: «Mindjárt el fog
esni». S hevesen gombolta fel az öltönyt mellemen. Csak akkor
vettem észre, hogy a vér egészen ellepte ruhámat s valami
lélekzetfojtó szúrást kezdtem érezni mellemen. Meg voltam lőve. Egy
pillanat mulva összefolyt szemeim előtt a világ, lábaim ingadoztak,
eszméletemet vesztve lerogytam, s mire föleszméltem, már a táborban
valék, s jól hallottam, midőn valaki azt mondá fölöttem: «Ez is
látta tegnap a csillagot».</p>
<p>A mint mindinkább eszmélni kezdék, szokatlan robaj, szörnyűködés
zajlott a táborban, száguldozó lovagok érkeztek az erdőből, s
világosan hallám, a mit a colonel beszélt hozzájok és azok ő
hozzá.</p>
<p>A bennünket megtámadott afghanok tőlünk elriadva a Saul templomi
előőrsökre rohantak, s azoknak nagy részét leölték. <span class=
"pagenum"><a name="Page_186" id="Page_186">-186-</a></span></p>
<p>– Hol maradt Davidson? kérdé a colonel a megmenekültektől.</p>
<p>– Ott veszett, felelé egyik. Én magam láttam, mint szúrták fel
levágott fejét egy dárda hegyére.</p>
<p>– Miért nem szabadítottátok meg?</p>
<p>– Már késő volt, közülünk is mindenki ott veszett, a ki közelebb
állt.</p>
<p>– Ez is látta a csillagot – hallám újra gúnyosan mondatni.</p>
<p>A rám jövő sebláz újabb eszméletlen állapotba helyze, zavart
alakok és eszmék rajzottak agyamban, egyik a másikat üldözve, de
jól emlékezem rá, hogy mind e zavart kép között legelevenebben
láttam a vén malaye alakját, a mint kezeit hóna alá dugva,
szomorúan beszélé társainak a kémek által meghozott hírt: hogy az
afghanok a hozzájok küldött parlamentairet holnap fogják kivégezni.
«Különös! suttogá az öreg hindu, pedig mind a négyen látták a
csillagot, s mégis mind a négy elveszett».</p>
<p>Borzadva hallám, hogy én is az elveszettek közé vagyok sorozva,
de testemnek nem volt megmozdulásra való ereje többé, s a mi kevés
lelkemnek megmaradt, azt is letörték az újabb lázrohamok. Csupán
azt véltem még hallhatni, hogy másnapra általános támadás volt
rendezve az afghanok ellen.</p>
<p>A mint a reggel első sugára sátoromba besütött, felébredék.
Lázam elmult, csupán valami lankasztó bágyadtság érezteté még
velem, hogy meg vagyok sebesülve; a belépő tábori orvos nagyon meg
volt elégedve állapotommal. «Ah hisz önnek semmi baja sincsen,
monda, köszönje ön bibliájának, mit zsebében viselt, a golyó azon
ment keresztül, a seb jelentéktelen, a biblia nélkül ön most igen
csöndes ember volna».</p>
<p>– Anyám nem hiába unszolt, hogy el ne hagyjam magamtól.</p>
<p>– De nemcsak ön az, a ki így helyre jött, folytatá az orvos,
beszédre kapva. Az éjjel Smith, kiről azt hittük, <span class=
"pagenum"><a name="Page_187" id="Page_187">-187-</a></span> hogy a
ló agyonzúzta, szinte magához jött, ma már beszél és minden tagját
birja. Én valóban legkisebb csudálkozás jelét sem mutatnám, ha
önnek másik két csillaglátó társa is föltámadna halottaiból.
Szegények, jó volna biz az rájok nézve.</p>
<p>E pillanatban valami zaj hallatszott a sátoron kívül, valami
örvendetes, csodálkozó kiáltozás. – Az orvos kinézett, s percz
mulva hüledezve tért vissza: «Nem mondtam? szólt, önnek társa épen
most érkezik a tanyára, épen, egészségben, mije sem hiányzik.»</p>
<p>– Kicsoda? kérdezém, kiváncsian emelkedve föl ágyamban.</p>
<p>Davidson, kinek levágott fejét valamennyien látták, kik a
Saul-templomtól megmenekültek.</p>
<p>Kiváncsi voltam őt látni, kivitetém magamat a szabadba s kettős
lőn csodálkozásom, egyfelől Davidsont pillantva meg, másfelől azt
látva, hogy a sátorok mind eltüntek a térről, a tábor helyén csak
gyönge escorte maradt, mely a hátrahagyott betegeket őrzé. A
fősereg hajnal előtt elvonult előre.</p>
<p>– Merre ment a parancsnok? kérdé Davidson, s egész lényegén
valami izgatott, bágyasztó kimerültség volt észrevehető.</p>
<p>– Azt nem tudom, felelé az orvos, ma még titoktartóbb volt, mint
egyébkor, nekünk azt parancsolta, hogy innen meg ne mozduljunk és
seregeivel jobbra-balra eltávozott, hogy még ne is gyaníthassuk az
irányt, melyet kitűzött.</p>
<p>– Már most merre keressem őket?</p>
<p>– Legokosabban teszi ön, ha itt marad, úgy is oly rosszul néz
ki, mintha négy éjjel egymásután virrasztott volna.</p>
<p>És valóban Davidson arcza tegnap óta úgy elváltozott, hogy alig
lehete ráismerni. Szemei beestek, arcza elsápadt, ajkai
megvékonyultak, és szemei körül valami idegenszerű tüzes veresség
volt észrevehető. <span class="pagenum"><a name="Page_188" id=
"Page_188">-188-</a></span></p>
<p>Leült mellém, nem birva lábain állani, alig látszott észrevenni,
hogy én is beteg vagyok.</p>
<p>– Mi lelt? hol jártál? kérdezém tőle, kinézésén megütközve.</p>
<p>– Ah, az pokoli kaland volt, felelé sóhajtva, pokoli kaland.
Alig hiszem, hogy valaha kigyógyuljak belőle, vagy a fejem, vagy a
szivem örökre meg van rontva.</p>
<p>– Az Istenért, mi történt veled?</p>
<p>– Az a leány… az a leány! soha sem fogok nőre gondolhatni
többet, a nélkül, hogy borzadás ne fussa át lelkemet.</p>
<p>– Tőle jösz?</p>
<p>– Isten tudja, honnét jövök? Ah barátom, nem feketék az ördögök,
hanem asszonyok, szép asszonyok, az ő szemeik lángjában van a
pokol, a mi engem most is éget, most is emészt, gyötör.</p>
<p>– Ön beteg, szólt közbe az orvos.</p>
<p>– Meglehet, megvagyok igézve.</p>
<p>– Vagy tán megmérgezve? Evett, vagy ivott ön valahol
valamit?</p>
<p>– Semmit, semmit. Meg vagyok igézve.</p>
<p>– Az nem lehet; ezek a hinduk nagy tökélyre vitték a
méregismeretet, nem csak ételben italban tudják azt beadni; egy
érintés a homlokon, egy leülés a megmérgezett helyre, a beszivott
illat képes az ő ætheri mérgeiket odább adni. Szóljon ön, hol volt,
mit csinált, kivel érintkezett? Mondjon el mindent, nekem tudnom
kell, mert orvosa vagyok.</p>
<p>Davidson két tenyerébe hajtá szenvedő fejét s reszketeg,
izgékony hangon elkezde beszélni.</p>
<p>– A mint a Saul templomához kiértünk, csapatomat őrhelyeire
elrendezve, magam egy szolgám kiséretében körüllovaglám a tájat.
Valami mondhatlanul kényszerítő érzés arra késztetett mennem a
kunyhó felé, míg valami komolyabb benső szózat megdöbbentve
állított meg útamban, eltaszítva onnan. E megdöbbentő szót akkor
félelemnek <span class="pagenum"><a name="Page_189" id=
"Page_189">-189-</a></span> neveztem magamban, s büszke daczczal
indultam leküzdésére a kunyhó felé, azon katonás határozattal, hogy
a kit benne fogok találni, legyen az férfi vagy nő, vagy ördög,
mint ellenséges kémet elfogom és magammal viszem. E szándékomat
azonban rendkívül megzavarta azon körülmény, miszerint a kunyhó
lakóját már mintegy reám várva találtam ajtajában, aranyszín arczán
szokatlan mosolygás fénye piroslott, ajkai rubin hasadékán a
legtisztább fogak gyöngysora látszott elő, s az a tűz, mely
fölemelt szempillái alól felém lövelt, nem volt az a leverő,
visszataszító villámfény többé, mely első találkozásunkkor, hanem
valami édes, éltető, melegítő, eleven napvilág. Oh minő vágyam volt
e napvilágnál melegedni. Elfeledém határozatomat, melylyel oda
jövék s lovamról leugorva, nem törődve semmivel a világon,
odarogytam a csodás lény lábaihoz, térdeit átölelve s csókjaimmal
halmozva el, a hol értem. Ő lehajolt hozzám és fölemelt, s tiszta
hindu nyelven megszólítva, hivott be magához. Szavai, kelet
legköltőibb hangzatú nyelvén intézve hozzám, végkép elbűvöltek;
rohantam, tántorogtam utána, kezét reszkető kezeim közt tartva és
szemeimmel nem birva megválni ragyogó arczától. A kunyhó hátulja,
melybe vezetett, a Saul-templom falához van ragasztva. Csak akkor
vettem észre, hogy a kunyhóból egy bejárás visz a rejtélyes
épületbe s a kunyhó maga csak a bejárás elrejtéseül van ide
tapasztva. Két hosszú földalatti folyosón és számtalan csigalépcsőn
keresztülhaladva, végre egy tágas gömbölyű terembe ért velem,
melynek csodás faragványú oszlopai, középett mind összejőve, egy
merész boltozatot képezének, minőről épitésznek soha eszméje nem
volt. Egyik oszlop a másikat tartja, egyszerre kellett mind
valamennyit fölállítani, mert ha csak egy hiányzik belőle, az egész
összedűl; a terem közepén valami láng égett egy üres csészében, sem
kanócz, sem olaj, semmi éghető anyag nem volt körüle, ott lebegett
a csésze fölött az üres légben.</p>
<p>– Naphtha lehetett az, vágott közbe az orvos. <span class=
"pagenum"><a name="Page_190" id="Page_190">-190-</a></span></p>
<p>– A terem oldalai nehéz virágos selyem és thibet függönyökkel
voltak beaggatva, miknek egyike egy alacsony kerevetet látszott
félig eltakarni, mely hosszú, fényes selyemszőrű angora szőnyeggel
volt beteritve; a leány oda futott, félrerántotta a függönyt, egy
ott közel álló kis elefántcsont asztalt odarántott, s mellém ülve,
átkarolt, megölelt, s édes kedves hangon elkezde kinálni előbb
étkeivel, azután csókjaival. Az asztalka rakva volt izletes,
zamatos keleti gyümölcscsel s metszett hegyi kristály üvegekkel,
mikben narancs és rubinszín italok töltve, de én egyikből sem
izleltem semmit.</p>
<p>– Azt ugyan jól tevé, meg voltak mérgezve bizonyosan, szólt
közbe az orvos.</p>
<p>– De nem azért, mintha ez akkor eszembe jutott volna, hanem,
mert sokkal édesebb gyönyör volt hozzám közel. A csodálatos lény
kábító lehellete arczomat égeté és szemei égeték bennem a lelket;
átkaroltam, magamhoz szorítám oly erővel, hogy azt hivém meg kell
halnia ölelésem miatt, s mentül erősebben szorítám szivemhez, arcza
annál igézőbben, bájolóbban mosolygott reám, s midőn ajkaival
hévvel kereső ajkaimra hirtelen lehajolt, azt hivém, az ég szakad
rám, minden túlvilági gyönyöreivel. E pillanatban homlokomra tevé
kezét, s ekkor úgy érzém, mintha azon ujjai, mik halántékomhoz
értek, nedves helyet hagynának magok után s azon három ujj helyén
még azután is valami hűsítő érzés maradt hátra.</p>
<p>– Az volt a méreg, mormogá az orvos magában.</p>
<p>– E pillanattól kezdve csak azon üdvezítő érzésre emlékezem,
mely ereimben végig hullámzott, egy perczre a fölmagasult gyönyör
minden érzékeimet elvevé, megszüntem látni, hallani, lelkem és
testem két különvált lénynyé szakadtak, nem eszmélék magamról.</p>
<p>– Ez mind a méreg hatása volt.</p>
<p>– Midőn ismét magamhoz tértem, az emésztő élvezetláng még
forralta véremet, idegzetemet kínteljes csiklandozó gyönyör
reszketteté, szivem szökellt. A leány ott ült <span class=
"pagenum"><a name="Page_191" id="Page_191">-191-</a></span>
mellettem, elbűvölő, észvesztő alakja alig volt tőlem egy
lépésnyire; közelebb akartam hozzá menni, kezemet akartam utána
kinyujtani, és nem tudtam megmozdulni többé… Minden tagom, minden
izem meg volt merevedve. Szólni akarék, s nem birtam ajkamat
kinyitni, le akartam hunyni szememet s az sem volt hatalmamban
többé… Tetszhalottá voltam téve.</p>
<p>– Mondám, hogy méreg! kiálta az orvos triumpháló hangon. Ez
éghajlat csodás növényei képesekké teszik az embereket oly hihetlen
hatású mérgek készítésére, miknek mi neveit sem ismerjük.</p>
<p>– És vérem, szivem, lelkem élt. Láttam, eszméltem és nem tudtam
mozdulni. A leány pedig oly gyöngéden, oly szeliden nézett reám,
hogy nem tudtam őt magamban átkozni. Ekkor úgy tetszék, mintha
alattunk, a padlat alatt valami tompa zörgés, zúgás moraja jönne
közelebb. A leány hirtelen felugrott a kerevetről, a szőnyeg alól
egy hosszú éles yataghánt vont elő. Szemei vadul villogtak,
ujjaival végig pöngeté a fegyver élét, s azzal hirtelen kirohant a
teremből. Percz mulva elfojtott kiáltás hangzék kívülről neszelő
füleimbe s nemsokára visszatért a leány, egy levágott főt hozva
kezében… ott künn hagyott szolgám fejét. Iszonyú erőködéssel
feszítém meg idegeimet, szét akarva törni a lebilincselő igézetet;
most már nem a leány után, hanem kardom után akartam kinyujtani
kezeimet… és nem tudtam megmozdulni. A leány leveté a padlatra a
véres yataghánt, az angora-szőnyeggel egészen betakarta termetemet,
szolgám fejét oda téve maga mellé, kardommal és tollas fövegemmel
együtt. A föld alatti zörej most ismét hallatszott, de már sokkal
közelebb. Percz mulva hallám a függönyöket suhogni, a terem megtelt
emberekkel, hallám azokat a kárhozatos dæmoni szavakat, mik oly
borzalommal tölték el a szivet. Ezek az afghanok voltak, kik egy
földalatti rejtek úton jöttek ide, előcsapatom háta mögé. A leány
egyik kezét és fél térdét rám tevé, oda szoríta a kerevethez s
néhány ördögi szót <span class="pagenum"><a name="Page_192" id=
"Page_192">-192-</a></span> mondott az afghanoknak, azok maniacus
örömordításban törtek ki erre és oda rohantak. Azt hivém, el vagyok
veszve. Ekkor a leány odanyujtá nekik a levágott fejet és tollas
kalapomat, azok feltették a véres főre a kalapot s azt egy dárda
hegyére szúrva, ordító ujjongatással rohantak ki a teremből.</p>
<p>– Ah, ön ezúttal köszönettel tartozik annak a dámának, hogy
megszabadítá.</p>
<p>– Átkom reá! Birtam volna csak magammal, nem lett volna az ő
szabadítására szükségem.</p>
<p>– Kétlem, Davidson barátom, mert a kik a Saul-templomon túl
voltak, azokból egy sem jött vissza, csak az utóőrök tudtak
megszabadulni.</p>
<p>Az afghanok eltávoztával ismét feltakarta arczomat a leány, oda
borult rám, megölelt, megcsókolt, s azután valami balzsammal
megkenve szemhéjaimat, lassanként érzém, hogy tagjaim merevültsége
feloldódik, szempilláim könnyedén lecsukódnak, érzém, hogy testem
visszakapja mozgását s azon gondolkoztam, hogy mint fogok rögtön
felugrani, s kardomat a varázsló kisértet szivébe döfni, ezt
gondolám s e gondolattal elaludtam.</p>
<p>– Ez volt a másik méreg mithridatja – ellenmérge.</p>
<p>– Midőn fölébredék, ismét e gondolat jutott eszembe.
Fölugrottam. A kunyhóban találtam magamat egyedül és sehol sem
lelém a nyilást, mely onnan a templomba vezet. Ha a szerte
elhullott holttesteket nem láttam volna, azt kelle hinnem, hogy egy
évig aludtam, s álmodtam mindazt, a mi velem történt. És most úgy
fáj minden tagom, idegeim érzékenyek, fejem kábult és vérem nem
akar lecsöndesülni, semmivé vagyok téve.</p>
<p>– Nincs önnek mitől tartani, a mithridat elölte az erősebb méreg
hatását s a vincetoxikont az erős ifju természet kiheveri. Hanem
az, a mi a dologban legcsodálatosabb: hogy ön is látta tegnap az
Andromedában a csillagot s ime ön is a legvilágosabb
halálveszélyből kimenekült, míg küldött társai többnyire ott
vesztek. Még csak Drumfield <span class="pagenum"><a name=
"Page_193" id="Page_193">-193-</a></span> van hátra; ha még ezt is
ép testben látnám haza térni, csakugyan azt kellene hinnem, hogy a
többiek mind el fognak veszni. Hanem ezt szegényt az afghanok mai
nap alkalmasint martyrrá tevék.</p>
<p>A doktor alig végezte beszédét, midőn az őrök egy emberre
kezdének kiabálni, ki az erdőből jött feléjök. Alakja egészen fehér
palástba volt burkolva, s födetlen feje ősz volt, mint a
galamb.</p>
<p>Indusul kiabáltak rá s ő tiszta angol nyelven felelt vissza, meg
egy kicsinyt káromkodott is hozzá.</p>
<p>– Az ördögbe, a hány van, hát senki sem fog rám ismerni!</p>
<p>Embereink rábámultak, mindenkinek úgy tetszék, mintha látta
volna valaha ezt az embert; de senki sem merte rá fogni, hogy
kicsoda? Oda vezették hozzánk. A mint meglátott bennünket,
örvendezve kiáltá neveinket. A doctor még habozott, de én
ráismertem; «Drumfield!» kiálték rá hangosan, a mennyire sebem
engedé.</p>
<p>Percz mulva sorra ölelte mindenki a jövevényt.</p>
<p>– A menykőbe, szólt az orvos, ön jól tudta magát
maszkirozni.</p>
<p>– Micsoda maszkirozás? kérdé Drumfield.</p>
<p>– No ezt a fehér parókát értem a fején.</p>
<p>– Semmi paróka, barátom. Ez tulajdon hajam.</p>
<p>– Lehetetlen! még tegnap hollófekete volt.</p>
<p>– Tán a nagy rémület őszítette meg.</p>
<p>– Azt kikérem magamnak. Ilyen indulatokat nem tartok. Ez a fehér
haj engem igen érdekessé fog tenni, kivált a hozzákapcsolt
események miatt. Azok nem mindennapi dolgok.</p>
<p>Mindnyájan kértük, hogy ismertessen meg ez eseményekkel.</p>
<p>– Elébb adjatok rám valami ruhát. Láthatjátok, hogy úgy vagyok
felöltöztetve, mint valami ó-testamentomi próféta… Meliahnak igaza
volt, mikor a levelet nem akarta az afghanokhoz vinni. Még azok nem
tanulták a <span class="pagenum"><a name="Page_194" id=
"Page_194">-194-</a></span> jus gentiumot; egyébiránt Orpheus óta,
ki a pokolba ment parlamentairenek, még eddig az ördögök közűl
senki sem is tért vissza. Ezek a tisztelt ördögök, a mint közibök
értem s a küldött levelet átadtam, egy pányvát vetettek a nyakamba,
lerántottak a lovamról s mielőtt az amiensi tractatumnak a követek
sérthetlenségét illető paragraphusát felolvashattam volna előttök,
megkötöztek s nyalábra fogva bevittek egy csodálatos alakú
pagodába, mely oda volt építve valamelyik isten számára a legsűrűbb
erdő közepébe. A pagoda közepén állt egy rézbálvány, ökör feje volt
és kövér emberi termete, rendkívül hasonlított mister Snarkinshoz,
az élelmezési biztosunkhoz. Homlokára zsidó betűkkel volt irva a
név: Moloch. A bálvány lábainál egy asszonyság ült, a bálvány
papnéja. Úgy veszem észre, hogy itt e hivatalt mind a nőnem viseli,
férfinak nem szabad magát e heverő mesterségre adni.</p>
<p>– God-dam, ott örömest járhatnak az emberek a templomba, monda
az orvos.</p>
<p>– Ne fészkelődjél barátom, az asszony vén volt és rút mint az
éjszaka, ha ugyan láttál már zöld éjszakát, mert képe tökéletesen
hasonlított színére nézve az éretlen olajbogyóhoz, megaszalva. Az
asszony láttomra fölkelt helyéből s oda jött hozzám, két rét
görnyedve, s beszélt fölöttem mindenféle ördöngös szavakat,
hadonászott száraz kezeivel fejem fölött s vissza-visszafordult
bálványa felé magát meghajtani. A bálvány erre elkezdett fényleni,
izzani, belülről irtózatos tüzet gerjesztettek alá, az ércz
vöröslött a belső tűz miatt, iszonyu fényt vetve a különben sötét
terem alakjára. Száján és szemein keresztül sugárosan lövelt elő
lángtalan tűzlég, nehéz, tompa bőgést hallatva. Azzal még egy sereg
asszony jött elő, tíz vagy tizenkettő, egyik vénebb és zöldebb mint
a másik, azok elkezdtek körülem tánczolni és énekelni, oly tánczot
és éneket, a minőért megvesznének a balletcsinálók, ha
eltanulhatnák. Le-leterítettek egy fekete lepedővel, azután azt
megint lekapták rólam, elébem guggoltak, a számba <span class=
"pagenum"><a name="Page_195" id="Page_195">-195-</a></span> néztek
és énekeltek; a legmulatságosabb az volt az egészben, a mint a
ceremoniákból észre kezdém venni, miszerint nekem azon
megtiszteltetésben kelle részesülnöm, hogy az izzó bálvány karjai
közé vettessem, melynek képe már akkor oly vörös volt, mint mister
Snarkinsé, mikor kisült rá, hogy lopott… E perczben zaj hallatszott
az ajtó előtt s egy magas némber lépett be a pagodába, fölhevült
arczczal járulva az áldozók elé s hevesen beszélve a jelenlévő
afghanokhoz azon az irtózatos dæmoni nyelven. A vénasszonyok erre
dühösen veték magokat közbe. Az újon jött némber azonban előmbe
állt, elfödve amazok rohama elől. A mint a gesticulátiókból
kivehetém, azon támadott a vita, hogy elfogóim az utóbb jött némber
szolgálatában álltak, az pedig egy másik bálvány papnéja volt, s
most a két hamis isten összekapott az áldozaton. Attól tartottam,
hogy megfeleznek. De nem történt úgy; az afghanok úrnőjöknek fogták
pártját, a vén asszonyokat elhajigálták az útból, azok aztán neki
estek bálványuknak, azt hitták, hogy tegyen igazságot, s hogy az
meg sem mozdult a kedvökért, leköpködték, eloltották alatta a
tüzet.</p>
<p>Engem pedig felkaptak az afghanok a levegőbe s vittek úrnőjük
után. Csak ekkor vettem szemügyre a némbert; magas, szép, karcsú
alak volt, arczszíne hasonlatos az aranyhoz, vékony ajkain, félig
zárt hosszúkás szemein valami különös megragadó komolyság honolt,
hosszú aczélfényű hajtekercsei hosszan lógtak le nyomában…</p>
<p>Davidson figyelni kezde az elbeszélésre.</p>
<p>– Fején kerek ezüst korona volt négy hegyes ággal, különös
ellentétben aranyszín arczához, folytatá Drumfield, komolyan,
hallgatagon ment elől, vivőimet vezetve föl a helyre. Mindig
magasabbra, mindig közelebb a Salamon-hegy hófedett csúcsához. A
növényzet lassanként gyérülni kezdett. Majd hófedett halmokhoz
értünk, hol már alig tengett egy-egy törpe czedrus; végre semmi sem
látszott más, mint az örök hó és jéghalmok, fehéren, ridegen. Itt
egy barlanghoz vezetett bennünket a némber, <span class=
"pagenum"><a name="Page_196" id="Page_196">-196-</a></span> mely
egy jéghegy oldalába mélyed, belül épen úgy bevonva ragyogó
jégkristálylyal, mint Irlandban a Surturhule. Falak és boltozat
milliárd gyémánttól látszottak ragyogni a fáklyák világa
mellett.</p>
<p>E barlang torkából egy vízforrás buzog fel, több ölnyi magas
oszlopban vetve föl magát gránit medenczéjéből. E fontaine vize oly
forró, hogy a mit belé vetnek, rögtön megfől benne, s körös-körül
mellette, a hó és jég közepett, a legbujább növényzet díszlik fel,
a legritkább, csodaszép kövér levelű növények, mik csak a meleg
források partjain tenyésznek, bűbájos ellentétül a fehér
hómezővel.</p>
<p>A vezető nő itt megállt, az afghanok letettek a forrás partjára
s tisztelettel hajták meg magukat előtte. Kitaláltam, hogy a forrás
ama másik bálvány, mely engem áldozatul kér, hihetőleg ennek forró
vizébe kell vettetnem. Legalább nem látom azokat a csúf zöldképű
vén asszonyokat, gondolám magamban s megnyugodtam benne.</p>
<p>A leány odalépett hozzám, egy fürtöt levágott hajamból, egy
érczmedenczéből valami kenőcsöt véve tenyerére, azzal fejemet, alig
hallható szavak mormogása közben, bedörzsölé, s azzal egy fehér
lepellel tetőtül talpig letakart. Megvallom, hogy midőn sima
bársony kezével hozzám ért, egészen más vágyakat érzék magamban,
mint a halált.</p>
<p>Egy óra mulva a barlang megtelt vén és fiatal afghanokkal, a
vének ép oly utálatos feketék voltak, mint a fiatalok, csak hajuk
és szakálluk volt fehér. A hold besütött a barlangba. Épen
holdtölte volt. A leány kiállt a középre, kezeit keblén
összehajtva, meghajtá magát a hold előtt s annak foltos képére
mutogatva, rövid, szakgatott tételekban valami vad hangzatú
verseket mondott, miknek végén az öregek mindannyiszor nagy mekegve
keltek föl ültökből, az ifjak pedig kardjaikat verték pajzsaikhoz.
Tán a közelgő csatáról mondott nekik jövendőt a papnő.</p>
<p>Ekkor megállt a forrás craterénél, fölvette a hajfürtöt, mit
fejemről levágott s a forrás cratere fölé tartotta. Néhány
<span class="pagenum"><a name="Page_197" id=
"Page_197">-197-</a></span> alig hallható igét mormolt, a forrás
bugyogó vize szinte emberi hangokat látszott adni, a nő hangosabban
szólt, hangosabban böfögött fel a forrásvíz hangja is, s mentül
jobban kiáltozott a nő, a forrás hangja annál erősebben tombolt,
bőgött, harsogott, mintha két természetfölötti lény pörölne
egymással egy ember lelke fölött, míg végre a nő hajfürtömet vad
sikoltással veté a vízbe s balkezével felém mutatott. Az öregek
felugráltak erre, rám rohantak szörnyű ordítással, fölemeltek a
földről, levették fejemről a lepelt s azon pillanatban ijedten
tántorodtak vissza tőlem, s arczczal a földre borultak le előttem…
Én nem értettem a dolgot… A papnő ott állt a forrás fölött, a
besütő hold ezüstfényt orzott csodás aranyszinű alakjára, úgy állt
előttem, mint valami túlvilági lény, ki előtt önkénytelenül törtek
meg térdeim. Egyet intett az öregeknek, azok föloldották
kötelékeimet s a legnagyobb tisztelet kifejezéseivel vezettek ki a
barlangból, felültettek egy lóra, azt ketten két felől gyalog
vezették, így vittek végig a falukon, a népség mindenütt lefeküdt
előttem a földre s midőn egy berek közepén egy pagodához értünk,
ott letettek, megcsókolták ruhám szegélyét s bebocsátottak az
ajtón. A pagoda közepén az aranyszinű hölgy várt reám, kecsesen,
méltóságteljesen fogadott, mint egy királyné, kezét nyújtá elém,
tiszta hindu nyelven mondva: «Szabad vagy; mehetsz, merre akarsz».
Én nem tartóztathatám meg magamat, hogy az előmbe nyújtott kezet
forrón meg ne csókoljam. Ah barátom, ha ezen kezet érintettétek
volna.</p>
<p>– Érintettünk ott egyebet is, sóhajta magában Davidson.</p>
<p>– «Minek köszönhetem életemet?» kérdém hálateljesen a szép
papnőtől. – «Hajfürteidnek», felelé s egy gömbölyű ezüst tükröt
tarta elém. Csak akkor vettem észre, hogy ősz vagyok, mint a
galamb. A kenőcs, melylyel fejemet bedörzsölé, megfehéríté hajamat,
hogy megmentse fejemet. Se baj, hajamat megfesthetem még, a
<span class="pagenum"><a name="Page_198" id=
"Page_198">-198-</a></span> milyenre akarom; de bőrt nem tudom,
hogy festenék magamra, ha abba a forró vízbe belédugtak volna.
Azért éljen az én aranyszinű királyném, ki engem ezüstszinűre
festett!</p>
<hr class="tb" />
<p>A víg fiu megnevette beszéde végét, és mi is utána nevettünk;
csak Davidson bámult hallgatagon maga elé, mintha valami képet
nézne, mely csak lelke előtt látszik.</p>
<p>A mi nevetésünk nem tartott soká. Néhány hírmondó érkezett
eltikkadtan a csatából: «Siessetek innen! kiálták, seregünk körül
van véve, Colonel elestével fölbomlott a csatarend, a tisztek mind
– mind elestek».</p>
<p>Csak mi négyen maradtunk élve: Smith, Davidson, Drumfield és én.
Magam is meg voltam sebesítve. Azért láttam tán homályosnak a
csillagot?…</p>
<p class="center">* * *</p>
<p>Igy mondá el mister Drayson előttem e történetet. Lehet, hogy
nem ragaszkodott egészen az igazsághoz… Az is lehet, hogy mind ez
eseményt a nélkül hozta össze a vakeset, hogy valami magasabb
fátumnak befolyása lett volna rá… Minden esetre emberi dolgot
fogunk cselekedni, ha azt, minek lételét fölfogni nincs erőnk,
merészen megtagadjuk.</p>
<div class="blockquot">
<p>Ezt a novellát én 1850-ben irtam. A kiket a mese kútforrásaiul
megemlítek, az angol nagykereskedő, mr. Drayson, és az angol
hadászati folyóirat csupán képzeletem alakjai, a kiket soha nem
láttam. Ez nemcsak költői szabadalom, sőt kötelesség ilyenféle
bevezetést adni egy mesének, hogy az olvasó által azt könnyebben
bevehetővé tegyük. Negyven év mulva a csillagászok felfedezték az
Andromeda ködfoltjában rejlő új csillagot. Egy külföldi
observatorium igazgatója, a ki angol fordításban olvasta ezt a
novellámat, kérdést intézett hozzám, hogy hol vettem a tudomást
erről az eddigelé észre nem vett csillagról ezelőtt 40 esztendővel?
Nem tudtam rá választ adni.</p>
<p class="right">J. M.</p>
</div>
<p><span class="pagenum"><a name="Page_199" id=
"Page_199">-199-</a></span></p>
<h2>AZ UTOLSÓ CZIGÁNYORSZÁG.</h2>
<p>Szegény, szegény hegedűsök ti!</p>
<p>Kik vándoroltok az egész világban és vándoroltok nemcsak
hazátlanul, hanem még mezitláb is, vagy pedig olyan csizmában,
melynek már más félre gázolta a sarkát.</p>
<p>Kik mulattattok boldogot boldogtalant s cserében viselitek érte
boldognak boldogtalannak avult köntösét.</p>
<p>Kik laktok a faluvégeken, mint semmi néphez nem tartozó nép, –
kiket tegez minden ember, de senki sem tart rokonának, – kik
idegenei és jövevényei vagytok ivadékról ivadékra minden
földnek.</p>
<p>Kik megszoktátok a pironkodó szót, a fázást, éhezést s éltek
megpanaszolt kegyelemkenyéren – és a mi keserűbb a pirongató
szónál, hidegnél, éhségnél, kegyelemkenyérnél: kik sehol sem
mondhatjátok: «itthon vagyunk».</p>
<p>Vajh! volt-e valaha olyan ország, melyben ti voltatok az
urak?</p>
<p>A hol vajdáitok előtt meghajolt az utczán minden ember, s
sarkantyúitok pöngésére kinéztek kapuikon az emberek?</p>
<p>A hol nem laktatok a falu végén, hanem benn a városokban, fényes
palotákban, állatfejekkel felczifrázott oszlopú, kacskaringós
tetejű, talitarkára festett aranyos, ezüstös palotákban?</p>
<p>A hol nem parancsolt veletek a kisbiró, öregbiró, szolgabiró és
az ő hajdúi, hanem ti magatok tartottatok törvényt kerek piacz
közepén, s a tisztes kondor szakállú vajdák bölcs itéleteit
irástudó bölcsek jegyezték fekete táblára egymást öklelő igazi
czigány-betükkel?</p>
<p>A hol nem viseltetek olyan ruhát, a mit más ember már elnyűtt,
hanem lehúztátok a párducznak és jaguárnak az ő bőrét s azzal
övedzétek körül derekaitokat, asszonyaitok pedig az ő szép
rózsaszinűre festett ujjaik hegyével <span class="pagenum"><a name=
"Page_200" id="Page_200">-200-</a></span> olyan fehér kantusokat
szőttek-fontak az angorajuhok ezüstös gyapjából, mint a hegyekre
esett hó, s viselték azokat szépen kivarrva himes virágokkal, egész
földig körülszegve szironyos szalaggal s csinosan körültekerve a
karcsú derekakon, hogy a szép gömbölyű vállak s az ideges sima
karok szabadon maradjanak?</p>
<p>A hol ha hegedültetek idegen nemzetnek, hegedültetek neki
karddal és dárdával, s hogyha vándoroltatok szomszédok földére, nem
az kergetett el benneteket, hanem ti kergettétek el őt?</p>
<p>A hol tejjel, mézzel folyt a patak, kövér vaddal bővelkedett az
erdő, magától termett a föld, aranyat ezüstöt kináltak a hegyek, s
a mi többet ér tejnél, vajnál, aranynál, ezüstnél, a hol azt
mondhattátok: «itthon vagyunk».</p>
<p>Vajh! volt-e ilyen ország valaha?</p>
<p>Messze, Ázsia közepén, a hol a Hindu-kush hegyei a Ganges szent
vizei előtt megnyílnak, a szakadékos vízomlásokon át keresztül
tekintve, egy boldog tartomány képe áll előttünk, melynek neve
Zingara.</p>
<p>Boldog ország, áldott ország; ege nyájas, földje zsiros, tavasza
virágosabb mint másutt, nyara enyhébb és ősze gazdagabb.</p>
<p>Hol a mi kerteink ritka gyümölcsfái erdőszámra nőnek s a mi
drága csemetéket mi csak a boltokban látunk, aszalva, préselve, –
azokkal ott a házi állatok hiznak.</p>
<p>Még a vadak is szelidebbek, mint mi nálunk. A szép hosszúszőrű
kecskejuhok tavaszszal le hagyják nyirni gyapjaikat s őszig semmi
gondja rájuk a gazdának; a fecske enni való mézgából készíti
fészkét, mit Európában mint csemegét drága pénzen adnak; a nyúl
nagyobb, a farkas kisebb, mint nálunk; a fák derekaiból édes ital
csorog, ágaik közt teljes gyümölcs terem, virágaikból méz csepeg,
tobozaikból ruhának való gyapot fakad, kérgeikből becses festék
ömlik, leveleikből drága ital készül.</p>
<p>A hegyek gyomrai aranytól terhesek, s hogy az embernek
<span class="pagenum"><a name="Page_201" id=
"Page_201">-201-</a></span> még a kereséssel se legyen nagy dolga,
kimossák azt onnan a patakok s elszórják a parton.</p>
<p>Újabbkori utazók, kik e földet sűrűbben kezdik látogatni, mióta
a hatalmas Anglia Kelet-India urává tette magát, gyakran emlegetnek
egy nagy kiterjedt várost, melynek még most is bámulatos omladéki
ott látszanak a szent folyó partján két felől. Egy roppant kőhid
két oszlopa még most is kiáll a vízből, mely a város két partját
egymáshoz kötötte.</p>
<p>Körül sűrű erdő terül, a beomlott paloták közepéből nagy
pálmafák nőttek elő, mintha iszonyú nagy cserepekbe volnának
ültetve, óriási virágok, a chinafa és a fahéjfa-bokrok elleptek
minden utczát, minden piaczot s a legmagasabb bolthajtásokról
hosszú, kapaszkodó növények szárai csüggnek alá tarka virágokkal.
Messze, messze az omladékhoz nem lakik semmi emberi lélek, a
legközelebbi rongyos falu tíz mértföldnyire van hozzá.</p>
<p>Az utasok csodálatra méltó rajzokat közölnek az épületekről.
Szépségök nagy részt lekopott már, de a maradványokból is
kivehetni, hogy itt hajdan nagyratörekvő boldog emberek laktak,
kiknek módjukban állt lakásaikat faragványokkal, virágok és állatok
kivésett alakjaival felczifrázni, s a kik e tömör, vastag
oszlopokat, e nagy márványdarabokat egymásra halmozták, azok sokáig
akartak e földön lakni; s ime házaik túlélték uraikat, s az
épületek még állnak, a midőn már senki sem tudja, hogy ki lakott
azokban.</p>
<p>A tizennegyedik század vége felé még e város palotáiban vidám
zene hangzott; ezen rombadűlt épületek mind meg voltak népesülve s
éjjel-nappal olyan zaj volt e városban, mintha egyre-másra
lakodalom volna.</p>
<p>Évek és századok óta, miket senkinek sem jutott eszébe
számlálni, lakott itt egy szép, olajbarna arczszinű népfaj, mely
hires volt a Ganges vizétől a chinai falig három dologról. Egyik
volt papjainak jóslata, másik költőinek éneke, harmadik bajnokainak
vitézsége. <span class="pagenum"><a name="Page_202" id=
"Page_202">-202-</a></span></p>
<p>Mert három osztály volt közöttük, egyik a bűbájosoké, ez volt a
legfőbb, másik a költőké, harmadik a harczosoké és mindenik
osztálybelinek a fia azzá lett, a mi volt az apja, s egyik
osztályból a másikba átlépni nem lehetett, sem pedig a bűbájos
leányát katona el nem veheté, a ki alacsonyabb osztályból valónak
tartatott. Az utolsó osztály, mely a néphez sem számíttaték, volt a
földmívelőké, és azokat lenézte a többi három, s azoknak be sem
volt szabad lépni az elébbiek küszöbén.</p>
<p>Egy uralkodója soha sem volt e népnek, hanem a mely földön
valaki leghatalmasabb és legbölcsebb volt, ott uralták. Itt a
bűvészt, amott a költőt, másutt ismét a hadvezetőt.</p>
<p>Azon időben, melyről e történeteket irjuk, egész Zingarában
ismeretes volt e három név: Ruhiva, Csalaróda és Mange.</p>
<p>Ruhiva volt a legvénebb bűvész, ennek volt egy szép leánya:
Palamira, és ezt szerették ketten, Csalaróda a költő és Mange a
bajnok.</p>
<p>A leány pedig szerette mind a kettőt és nem tudta elhatározni
magában, hogy melyiket szereti jobban, mert ha a költő szépen
tudott is énekelni karcsú termetéről, melyet a szellőtől ingatott
virágszálhoz hasonlított, földig érő fekete hajzata tekercseiről,
melyet az égből aláeresztett tündéri hálóknak nevezett; ámde a
bajnok tudott hozni tarka selyemruhákat e magasztalt termetre, s
ragyogó gyöngyöket fekete hajába; s a milyen szépen tudta verni a
költő a kifeszített húrt vékony pálczikákkal, olyan szépen tudta
verni a bajnok az ellenséget éles görbe karddal, s egyiknek a hire
sem volt kisebb, mint a másiké, s egyik is oly forrón szerette,
mint a másik.</p>
<p>Lőn azonban, hogy egy napon csodálatos tünemények mutatkoztak
Zingarában. A mint a nap lenyugodott, az ég még sem sötétült el,
hanem a távoli Himalaya bércztetőin, miknek örök havas homloka az
eget látszik érni, valami veres fény visszaverődése látszott egész
éjjel, egész reggelig. <span class="pagenum"><a name="Page_203" id=
"Page_203">-203-</a></span></p>
<p>Napok mulva megtudták, hogy mi volt ez a tünemény.</p>
<p>A rettenetes Tamerlán jő azon táj felől végeláthatatlan
tatárcsordával, s körül feléget erdőt és falut az ellenség földein,
hogy sem ember, sem állat azon ne lakjék többé.</p>
<p>Jaj tenéked szegény Zingara.</p>
<p>Nagy ijedtségben volt a népség. Megállt a jövendőmondás a jósok
szájában, nem tudták megmondani, mit hoz a holnapi nap? Megállt a
hegedűvonó a lantosok kezében, elfeledték a harczra buzdítás
nótáját, és kiesett a kard a harczosok markából, mintha valaki
kiütötte volna azt onnan.</p>
<p>Mit használ jóslat, ének és fegyver, ha nincs szív, mely azokat
emelje?</p>
<p>De volt! Palamira szive volt az.</p>
<p>Felöltözött a szép leány legszebb kantusába, karjára kapcsolt
két arany pereczet, hosszú fekete hajába font három szivárványos
szalagot, karcsú derekára felkötötte a drága tibeti övet, melynek
végébe pálmák voltak varrva himmel. Gömbölyű nyakán három sor
igazgyöngy volt fűzve s pártája ragyogott tűzvillogású
gránátgyöngyöktől; keblére volt tűzve egy eleven rózsa.</p>
<p>Hejh de mennyivel szebbek voltak szemei a gránátnál, piros ajka
és gyöngysor fogai eleven rózsánál s igazgyöngy füzérnél, s egész
tekintete, járása, kelése mennyivel többet ért aranynál, ezüstnél;
a ki őtet látta, nem látott az rajta sem ékszert, sem selymet
aranynyal áttörve, hanem csak bűbájt és eleven szépséget.</p>
<p>Oda hivatá magához Palamira a két ifjat, kik belé szerelmesek
voltak. Egyiknek vállára tette jobb kezét, másiknak bal kezét.
Csalaróda szép halvány ifju volt, ábrándozó lesütött szemekkel,
hosszú fekete hajfürtei kondor karikákban omlottak vállaira. Mange
erős, ideges termettel birt, arcza sötétbarna volt a naptól és
piros a szerelemtől, hajzata magasra volt felkanyarítva s
körülfogva egy érczabroncscsal, hogy mikor harczol, a szemébe ne
csüngjön. <span class="pagenum"><a name="Page_204" id=
"Page_204">-204-</a></span></p>
<p>A mint így vállaikra tevé kezét Palmira, szemébe tekinte az
egyiknek, szemébe a másiknak is s így szólott hozzájuk:</p>
<p>A ki emgemet szeret, bebizonyítja nekem azt, hogy szeret. Nem
elég beszélni, nem elég ajándékot hozni annak, a ki engemet szeret;
hallgatni kell annak és meg tudni halni, valamint én meg tudok
halni azért, a kit én szeretek. Ragadd te kobzodat, ragadd te
kardodat – s menjetek az ellenség elé. Veletek megyek én is. És a
mikor én elől fogok menni, hátul maradtok-e ti akkor, nem inkább
egyik jobb felől, másik balfelől fogtok-e mellettem állani? És ha
meg kell halni, nem inkább ott estek-e el mellettem egyik jobb,
másik balfelől, s megöleltek és úgy haltok meg velem együtt?</p>
<p>A költő rácsapott kobzára, a harczos rácsapott kardjára,
harczias hangot adott mindkettő.</p>
<p>Azzal előhivták az ősz Ruhivát, kinek kondor ősz fején minden
szál haj fehér volt már, de egy szál sem esett le róla, s tudtára
adták szándékukat.</p>
<p>Az ősz vajda megtörülte mindkét szemét; felölté hosszú, csíkos
palástját s kiméne velük együtt a piaczra, a hol a nagy népsokaság
erős lármát támaszta már s mint nagy veszedelem idején szokott
lenni, egymással czivódott minden ember.</p>
<p>Háromfélét akart a nép. Egyik azt kivánta, hogy hódolattal kell
a hódítót megengesztelni s kiválogatni az országból ezer és ezer
szép hajadon leányt, azokat ajándékba küldeni eléje, hogy
kegyelmezzen Zingarának s ne rontsa el a szép tornyokat.</p>
<p>Másik rész inkább el akarta hagyni az országot s bujdosni
világtalan világig és sohasem térni vissza a tejjel, mézzel folyó
országba, melynek édes vizében idegen tatár itatta lovait s nem
ölelni meg többé azon nőket, kiknek barna-piros arczát kutyafejű
hősök csókolgatták.</p>
<p>A legkisebb, a legbátrabb töredék végtére azt kivánta, hogy ők
kimennek az ellenség elé, megmérkőznek vele <span class=
"pagenum"><a name="Page_205" id="Page_205">-205-</a></span>
emberül, s ha a Buddhának, a százkezű istennek úgy tetszik, hogy
őket megsegítse: elverik az idegen hódítót boldog határaikról, ha
azonban a számtalan bálványisten ezer szemeivel elnézheti, hogy
védőik elhulljanak, ám el fognak hullani s ők lássák, ki védi meg
őket tovább.</p>
<p>A nagy zaj közepett megérkezék a piaczra a vén Ruhiva és leánya
a szép Palamira és annak két kedvese, a költő és a bajnok s mind a
négyen felállának egy nagy kőemelvényre, lekergetve onnan a többit,
a kik addig beszéltek a néphez s nem hagyták egymást szóhoz
jutni.</p>
<p>Elhallgattak, a mint a vajdát meglátták mindnyájan; a bátrabbak,
mivel szerették, a félénkebbek, mivel féltek tőle. Ő pedig monda
nekik ily beszédet:</p>
<p>– Én fajom, én szerelmesem. Legyetek mindnyájan egy füllé, hogy
halljátok a mit beszélek, s legyetek azután mindnyájan egy karrá,
cselekedjétek a mit mondtam. Nagy, országjáró ellenség közelget
határunk felé, lólábú, kutyafejű ellen, a ki tizenkét feleséget
tart és kis gyermekek husával él. Kellenének ugy-e a mi szép barna
menyecskéink s a mi gyönge húsú ifju magzataink, a mi folyóvizeink
tele sáraranynyal. És a mi juhaink és a mi ökreink, miket mi már
meghizlaltunk. De nem esznek abból. Azért, hogy ők sokan vannak,
meg nem ijedünk mi. Láttunk mi már máskor is sáskákat táborozni,
annyit, hogy reptükben elfogták a napot. Mit csináltunk? Árkot
ástunk, seprűt fogtunk, elsepertük őket. Avagy a kinek egy
arany-dénárja van, nem gazdagabb-e az, mintha száz maravédija
volna, a mely legcsekélyebb rézpénz? Úgy vegyétek, hogy mi vagyunk
az arany-dénár, az ellenség a rézpénz, tíz közülünk többet ér, mint
amannak ezere. Elmegyünk mind, levágjuk mind, haza hozzuk mind.
Itthon csupán az asszonyok maradnak. Az asszonyok pedig az alatt, a
míg mi az ellenségre járunk, menjenek ki a szent folyó mellé, ott a
víz mentében ássanak egy hosszú árkot, ebbe temetjük majd az
ellenséget és a kőfaragók készítsenek nagy szobrokat, felirván
azokra, hogy azon <span class="pagenum"><a name="Page_206" id=
"Page_206">-206-</a></span> sirban nyugszanak mindazok, a kik
Zingarának ellenségei voltak.</p>
<p>Tetszett az öreg beszéde a népnek s felkiáltának rá nagy örömmel
s egyszerre annyi kard emelkedett az égre, hogy ha onnan kellett
volna az ellenségnek lehullani, bizonyára mind felnyársalta volna
magát azokban.</p>
<p>Sok zaj, sok kölcsönös fenyegetés közben fegyverbe öltözött az
egész ország, minden ember annyit akart levágni az ellenségből,
hogy a többiek félhettek, hogy nekik semmi sem marad. A költők
csatába induló nótákat pengettek és trombitáltak; a jósok előre
kihirdették, hogy úgy fog lehullani az ellenség, mint mikor
megrázzák a fát és lehullanak a cserebogarak, s a vitéz bajnokok
nem különben fognak cselekedni, mint a pézsma-kacsák, melyek a fa
alatt állanak és menten föleszik a cserebogarakat; a ki pedig csak
fegyverhez juthatott, azt kitisztította, kifényesítette s azután
kiálták: haljunk meg az utolsó emberig! Ilyen utolsó ember pedig
nagyon sok szeretett volna lenni.</p>
<p>Csak a Ruhiva család beszélt keveset, tett sokat. Sorra járták
az országot, s a kiket az ősz jós beszéde és leánya szép szemei, és
a költő föllelkesített, azokat a bajnok egy csoportba gyűjté, s e
kis csoporttal elindulának a hegyek közé az ellenséggel
megmérkőzni, mikor még a többiek csak messziről fenyegették azt
ököllel.</p>
<p>Tamerlan szélső hadai, melyek Indiát pusztíták, lerontva a
bálványok oltárait s leöldösve tisztelőit, sokszor összeakadtak
Mange kisded csapatjával, s keservesen tapasztalák, hogy ezek a
barna fiúk kegyetlenül tudnak tréfálni, ha egyszer megharagusznak.
Mange egyszer egy egész kosárral szedette össze a gyémántos
forgókat, mik a levert tatárok vezéreinek turbánjaiban voltak.</p>
<p>A harczok alatt, midőn Mange véres kézzel dúlt az ellenség
között, nem messze a harczoló seregtől magas sziklán állt Ruhiva és
leánya és a költő s ha jött felőlök a szél, elhozá a költő
lelkesítő énekét, s ha visszatekintének a harczosok, látták ottan
az ősz kiterjesztett karjait s a <span class="pagenum"><a name=
"Page_207" id="Page_207">-207-</a></span> szép szűz repkedő
hajfürteit, mint csatára intő zászlót s új erő szállt szivökbe
tőle, s még jobban verték az ellent.</p>
<p>Az egész országban pedig nagy volt e miatt az öröm; mindennap
készült minden ember az ellenségre, végre csoportokba verekedtek s
százezrével tódultak a csatatérre, látván Mange példájából, hogy a
harcz mestersége könnyű; csak le kell ütni az ellenség fejét,
azután semmi baj. Otthon eldicsekedtek asszonyaiknak, hogy csak
álljanak ki majd a folyam partjára, s várják ott, hogy fognak alá
felé úszni az ellenség fejei, miket ők leaprítanak.</p>
<p>De a mint oda érkeztek, s megállva egy hegyoldalban, végig
nézték Tamerlán tengernyi népét, egy fejcsóválás lett az egész
sereg. Tenger ez, nem patak, erdő ez, nem berek! mondának
egymásnak. Sülve volna is, nehéz volna megenni a milyen sokan
vannak; lovon ülnek, azt is elérik, a ki szalad, nyíllal lőnek, azt
is megölik, a ki senkit sem bántott. Gyerünk innen, mert itt
ember-halál lesz még!</p>
<p>Meg is szégyenlék magukat Mange csapatja előtt, s azt izenték
neki, hogy ő csak tartsa magát az ellenséggel, majd ők annak a
hátába kerülnek, s minthogy a tatárnak hátul nincsenek szemei, szép
észrevétlenül mind leütögetik fejeiket.</p>
<p>Mange tehát kiállt a töméntelen sokaságú tatárhad ellen s
reggeltől estig verekedett vele, két sziklaszorosnak támasztva
seregét, s reggeltől estig várta, mint fognak számtalan társai az
ellenség háta mögött megjelenni? Azok pedig szépen szedék a
sátorfákat s a honnan jöttek, arra visszamentek, s azóta ki tudja,
hol járnak már.</p>
<p>E helyett azonban éjszakára a tatárok kerültek Mange háta mögé,
s körülfogták a bátrak csapatját, reggelig harczoltak velök, ott
esett el egyik a másik után. Reggelig lehetett hallani Mange
kardcsattogásait, Ruhiva buzdító szavát, a szép Palamira sírását és
Csalaroda harczi énekét. Egyik a másik után hallgatott el.</p>
<p>Mint a növekedő árvíz emelkedett a tatár-özön azon <span class=
"pagenum"><a name="Page_208" id="Page_208">-208-</a></span> domb
körül, hol az utolsó bátrak álltak, ott a szép Palamira lábainál
esett el sebektől elhalmozva a nép utolsó hőse, Mange, még akkor
sem bocsátá el a kardot kezéből, s haldokló szájával is hazája
földét csókolá.</p>
<p>Ott ölték meg az ős Ruhivát leánya előtt, piros vére befecskendé
fehér haját, utolsó sóhajtása is átok volt a győzelmesre.</p>
<p>Még énekelt Csalaróda, még zengé a harczi éneket, midőn már
senki sem volt a ki harczoljon; egy nyil keresztüljárta szivét s
oda szegezé a földhöz; még akkor is verte a húrokat, s kezének
utolsó mozdulatja is harczi dal volt.</p>
<p>Utolsó áldozatja a halálnak volt a szép leány, saját kezével
verte szivébe tőrét, midőn el volt már veszve, s ott lerogyott két
vőlegénye közé, mellette feküdtek szépen: az egyik jobb, a másik
balfelől. Kezeiket megszorítá utolszor és úgy haltak meg a hogy
óhajták: egymást ölelve, dicsően, szabadon.</p>
<p>A zingarai asszonyok pedig várták a folyamparton, hogy mikor
jönnek a levágott fejek úszva a víz szinén? Nem sokára jöttek azok,
hosszú sorban, szomorú csendességgel úsztak alá felé, de jaj, jaj!
nem az ellenség kopasz fejei voltak azok, hanem a szép zingarai
ifjaké, hosszú göndör hajfürteik libegtek csendesen a vízben.</p>
<p>Azok pedig, a kik elszöktek a harcz elől, napok mulva ismét
hazaérkezének, de jól érzék, hogy itt nincs számukra többé haza;
összeszedték a mit szedhettek, felülteték porontyaikat,
feleségeiket ökreikre, szamaraikra, s el- kivándoroltak a
tejjel-mézzel folyó országból, elbujdostak, elszéledtek világtalan
világig, eltagadva saját nemzetüket, koldulva, csenve, csalva s
vándorolva és sehol meg nem pihenve; mintha az ősz Ruhiva átka
fogta volna meg őket, hogy a kik boldog hazájukat megbecsülni nem
tudták, ne tudjanak megpihenni sehol, hanem bujdossanak egyik
határból a másikig.</p>
<p>Igy jutottak el Zsigmond király uralkodása alatt Erdélybe. Már
ekkor származásukat is eltagadták, azt <span class=
"pagenum"><a name="Page_209" id="Page_209">-209-</a></span>
állítva, hogy ők Egyiptomból jönnek s Pharao ivadékai, a mi pedig
lehetetlen, mert akkor tengeren kellett volna jönniök, a hajózást
pedig nyilván nem ők találták fel; legerősebben bizonyít indus
származásuk felől saját nyelvük, mely most is tele van indus
szavakkal.</p>
<p>Nemcsak Magyarországon lehet azonban őket látni, a kerek világon
mindenütt szét vannak szórva; Német-, Franczia-, Angol-, Spanyol-,
Török- és Oroszországban, mindenütt ismerik őket, mindenütt az a
barangoló, szomorú nép, mely végzi a legaljasabb munkákat s
mulattatja a vigadni akarókat, s üldöztetik a rendszeretők által;
néposztály, melyet minden ország úgy tekint, mintha valami eleven
állatot nyelt volna el. A magyarországi czigányok állapotja még
legtűrhetőbb. Ezek sajátítottak el legtöbb míveltséget, miután a
főurak mulatási hajlama s a nép kedélye legjobban megszoktatá őket;
váltak közülök nagy művészek, jó katonák (utóbbiak kivált a 17-dik
században); itt látni őket díszes, divatos öltönyökben járva, látni
öregeiket ökölnyi ezüst-gombbal terhelt mentékben, lovakon ülve,
még pedig jó lovakon. Itt írnak rólok a költők nem megalázó
dolgokat, s úri asszonyságok zongorázzák szerzeményeiket; – hanem
azért itt is megérzik rajtuk a Ruhiva átka.</p>
<h2>KINCSES ABDUL ÉS GYÁVA IZMÁL.</h2>
<p>A szép muzulmán városban, melyet az igazhivők Karsznak neveznek,
volt egymás mellett két ház építve: az egyik nagy emeletes,
oszlopzatos bejárással, vasajtókkal, homlokzatán réztornyokkal; a
másik kicsiny, alacsony, melybe az utczáról is lefelé kellett lépni
s akkor is meghajolva, nehogy az ajtóragasztóba üsse az ember a
fejét. A keleties városokban ilyen szép egyetértésben szoknak
egymás mellett állani kicsinyek és nagyok, kunyhók és paloták. A
nagy, erős kastély néhány lépésnyire még előbbre is áll a sorban,
<span class="pagenum"><a name="Page_210" id=
"Page_210">-210-</a></span> míg a rozzant házikó hátrafelé
húzódozni látszik, a mint illik, ha egy fényes és rongyos személy
áll egymás mellett az utczán.</p>
<p>Ama nagy palota urát nevezték «Kincses Abdulnak», a kis rongyos
vityilló gazdáját pedig mindenki úgy hívta, hogy «Gyáva Izmál».</p>
<p>Kincses Abdul egyike volt a leggazdagabb kereskedőknek, a kik
málhákkal terhelt karavánokat indítanak Teherántól Erzerumig.
Voltak lerakó helyei még az izmidi kánokban is, s karszi
palotájában tömlőkkel állt a vertarany, a mely hogy rozsdát nem
kapott, az csak az arany különös sajátságának tulajdonítható, mert
valamikép a nagy folyóvizek a tengerbe omolnak, és senki sem látja,
hogy azok valamerre visszafolynának onnan, hasonlóul nem látta
Abdult senki olyan állapotban, hogy pénzt adott volna ki;
ellenkezőleg, mindig csak olyanban, a mikor bevett. Hajtsárait
kifizette pálinkával, gyümölcscsel, gabonával és kelmével, a mi már
a nyakán maradt; a mivel mások megcsalták, a min nem tudott
túladni, azzal szolgálattevőit fizette s még azokon is nyert illő
százalékot. A kiknél vásárolt, azoknak irást adott, a mit ismét itt
meg ott fizessenek ki nekik; és mire a fizetési határidő eljött,
már akkorra megint annyi csereberét tett velök, hogy azok fizettek
vissza neki. Azzal ugyan senki sem dicsekedheték, hogy valaha olyan
pénznek szinét látta, a mi Abdul kezéből jött ki. Arany, ezüst meg
volt halva, ha az ő vaskapuján belépett.</p>
<p>Hanem hiszen annál szegényebb volt szomszédja, a ki ott a
sülyedt házban lakott. A jámbor tevehajtsár Hasszán tisztes özvegye
volt az, a kinek nem maradt az ura után egyebe annál a négy
tevénél, a miből egy megint, Izmál gyávasága miatt, elveszett. Már
most csak három tevével kereshette kenyerét és az is szűken jutott,
mert azt a semmire való ficzkót semmi jövedelmezőbb vállalatra nem
lehete elküldeni. El nem ment volna ez Abdul egész palotájáért
olyan hosszú útra, a hol éjszaka a szabadég alatt <span class=
"pagenum"><a name="Page_211" id="Page_211">-211-</a></span> kell
hálni, s ha egy katángkórót felé hajtott volna a szél a pusztán,
ijedtében ott hagyta volna a kalmárt mind a három tevéjével.</p>
<p>E miatt csak a városban lehetett neki hasznát venni, ha egyik
raktárból kellett a másikba valamit szállítani, a mi igen sovány
kereset volt.</p>
<p>Jámbor anyja hiába szidta, gyalázta, pajtásai mind hasztalan
gúnyolták, guzsalyt dugtak az övébe, elvágták a bajuszát s a
fürdőben befestették az orczáját vadsáfránynyal. Mind nem indult
meg rajta. A gyermektől is megijedt, ha az szembe mert vele állni.
A negyedik tevéjét egy sánta koldus vette el tőle, pedig csak mankó
volt kezében, míg Izmálnál töltött pisztoly volt és éles saska. A
sánta koldus csúfra elvette tőle a tevét s anyja megtiltotta a
panaszolkodni haza futónak, hogy a kadinál panaszt tegyen érte.
Inkább a teve vesszen ott, mint azt a csúfot megtudják.</p>
<p>Pedig milyen izmos, erős fiu volt! ha akarta, egymaga felemelt
annyi terhet, mennyivel más két ember hiába vesződött s ha egy
kezével megfogta a vastag új lópatkót, úgy összenyomta azt, mintha
vajas szarvas volna.</p>
<p>Szerette volna is a vitézséget nagyon, ha az magának az
embereknek semmi veszedelmével sem járna, a mit onnan tudnak, hogy
egyszer, mikor azt hitte, hogy senki sem látja, kiment a kertbe, a
hol a bógácskóró és laboda nagy bozótnak nőtt fel, s apja rozsdás
kardját kilopva magával, neki esett volt az ártatlan ellenségnek,
elkezdve azt kaszabolni dühös kiáltások közt.</p>
<p>«Nesztek hitetlen kutyák! ne neked czudar ellenség! utczu te is!
hát te neked mi kell? Halál reátok!»</p>
<p>Ott azonban a nagy bozót között egy fekete kalckuti kotlós ült
tizenkét csirkéjén, a ki midőn észrevette, hogy valami veszett
ember ugyancsak kaszálja a paréjt, mikor már közel ért hozzá,
kivetkőzött türelméből, s nagy sikoltással felrepült, s neki
egyenesen Izmál két szemének.</p>
<p>Ez a nyavalyás semmi veszélyt nem gyanítván, a megtámadó
<span class="pagenum"><a name="Page_212" id=
"Page_212">-212-</a></span> fenevad orozva történt rohamára
megfutott a csatatérről, elhajította a kardot, s bőgve futott ki az
utczára, a hol még csak el sem tagadhatta rettentő ijedelme okát,
mert az a nagy kegyetlen kotlóstyúk szétberzentett szárnyaival
egész ki az utczára kergette s még elöli a szegény fiut, a milyen
dühös állat az ilyen tyúk, ha anyja ki nem jön a lármára s el nem
veri fiáról seprővel a veszedelmes kergetőt.</p>
<p>Ez aztán rajta is maradt Izmálon végig, hogy a kotlóstyúk meg
akarta enni.</p>
<p>Hát még éjszaka, sötétben, akkor volt csak ránézve a gonosz
világ. Ha ő egyszer a tevebőrre lefeküdt s nagy pokróczát a fejére
húzhatta, onnan ugyan reggelig ki nem idézte semmi nesz. Mondhatta
volna ő neki éjszaka az ablak előtt valami szózat: «fiam Izmál, itt
van számodra egy erszény arany, jere ki érte», de ő ugyan kis ujját
sem dugta volna ki a szobából.</p>
<p>Történt azután, hogy egyszer megbomlék a világ rende; orosz
vitézek szűknek találták nagyon is tág országukat s megérett
gyümölcsnek nézték a törökök városait, a miket csak be kell
szedni.</p>
<p>Ámde a jó törökök nem olyan bohók, mint a méhek, a kik midőn
tele szedték kasukat, illatos mézzel, lágy viaszszal, akkor
megengedik, hogy egy otromba ember befojtsa lyukaikat, kénkövet
gyujtson alájuk s kifüstölje őket a világból; hanem az ozman
vitézek előjöttek fulánkjaikkal: kardjaikkal a lyukaikat
fojtogatóra, s megkérdezték tőle, mint a vadméh a medvétől:
«hoztál-e bundát?»</p>
<p>Nagy volt a lelkesülés egész Kis-Ázsia terén; az ozmannak, ha
akarja, annyi fegyveres katonája van, a hány müsülmán férfi lakik
országában, mert a haza veszélyének idején mind vitéz az, gyermek
avagy hetven éves, szatócs, avagy teherhordár, gazdag és szegény,
boldog ember, boldogtalan, az mind derék jó katona.</p>
<p>Karsz szép városa lakóiból is kitelt egynehány ezred, a kik élni
halni igérkeztek városukért, midőn a haragos <span class=
"pagenum"><a name="Page_213" id="Page_213">-213-</a></span>
ellenség közeledtének hire megütötte kapuikat, s sánczokat, ágyúkat
vetettek föl ellene, kést, kardot köszörültek ellenek, szivet és
lelket keserítettek ellene.</p>
<p>Tehette az egész világ, de Izmál ugyan nem.</p>
<p>Ha előtte beszéltek a moszkók felől, csak a fejét csóválta rá és
fogait csikorgatá, de már ökleit csak a háta mögé dugva merte
összeszorítani, nehogy megtudják a moszkók s eljőjjenek érte és
levágják a nyakát.</p>
<p>Mikor pedig a zászlókat végig hordozták az utczán, a tárogatókat
hangoztatva s minden utczaszögleten hirdeték a jó torkú kikiáltók s
maguk a muezzinek is azt kiálták a mecsetek tornyaiból óra helyett,
hogy minden jó igaz müzülmán, a ki nyugodalmas helyet akar nyerni a
paradicsomban, ezen a világon pedig becsületes nevet, siessen ki a
mezőre, oda, hol ágyúk dörögnek, vigyen magával kardot, puskát,
vagy a mivel bánni tud, s üsse, lőjje az ellenséget, a hol
megtalálja; ez időben a jámbor Izmált kivánatból sem lehetett
látni, még az anyja sem tudta, hogy hová lett. Egy nagy lisztes
tömlő volt a kamarában, abba bújt el nagy ügyesen, s két napig ott
rejtőzködött, három szem szilván tengődve, míg az éhség harmadnap
elő nem űzte, fehéren a félelemtől, még fehérebben a liszttől, mely
egészen belepte.</p>
<p>Szegény Izmál, hogy vált az egész világ csúfjává.</p>
<p>Már az utczára sem mert kimenni többé, hanem félrevonult a
kertbe, egy nagy bodzafa árnyékába, dinnyemaggal telerakta a
zsebeit s azt eszegette ott reggeltől estig.</p>
<p>E méla mulatság közben történt egyszer, hogy a szomszéd
palotának egy kis kerek ablakából, melynek erkélyét tarka virágok
lepték el, egy hölgy fejét látta kibukkanni, a ki ott virágait
öntözgetni kihajolt.</p>
<p>De még azt sem látta volna meg, ha csak a jó kedvű szomszédnő,
meglátva a fiut épen ablaka előtt állni, a falnak támaszkodva,
mintha ő rá volna bízva, hogy ne engedje eldűlni Abdul házát, a
virágoknak szánt öntözővel kissé meg nem öntözte volna.
<span class="pagenum"><a name="Page_214" id=
"Page_214">-214-</a></span></p>
<p>Fölpillanta erre Izmál s félig rágva maradt szájában a
dinnyemag, úgy elbámult e tekintetre.</p>
<p>Ember azt ki nem mondhatja, hogy minő szép volt az a leány, a ki
onnan a kerek ablakból reá tekintett; így néznek le talán a
paradicsomból a bájos hurik, a kiknek még csak annyi dolguk sincs,
hogy virágokat öntözzenek. Hajh, csak az a menyország olyan magas
ne volna!</p>
<p>E percztől fogva más helyet választott magának Izmál, a hová
hátát megtámassza, átellenben azon kerek ablakkal s naphosszant ott
álla lesben és sóhajtozott magában, hogy bárcsak sütne erősen a
nap, lankadnának el a virágok, hogy jönne elő megint az a szép
leányzó, öntözné meg a virágokat.</p>
<p>Hajh pedig, jámbor Izmál! jobb volna neked a hurik arcza után
leskelődni, kik fejeiket a gömbölyű csillagocskák ablakán kidugják,
mert nincsenek azok a csillagok rád nézve oly magasan, mint ez a
gömbölyű ablak s nincs a menyország olyan erős vaskapuval bezárva
előtted, mint a milyennel be van zárva Kincses Abdul háza, a kinek
legnagyobb, legféltettebb kincse a szép Fatime, egyetlen őrzött
leánya, a ki még a világ legelső hősei, leggazdagabb urai közt is
válogathat; te pedig vagy egy haszontalan gyáva koldus, a ki még
azt a levegőt sem érdemled, melyet beszívsz, nemhogy még azt
érdemelnéd, melyet Fatime ajkai kileheltek.</p>
<p>A jó Izmál azért mégis naphosszant ott támasztotta a kerítést s
szemeit le nem vette a szomszéd ablakról s elfelejtett enni és
inni, még beszélni is.</p>
<p>A szép Fatime tréfát csinált magának a titkos szeretőből,
gyakran megjelent az ablakban s még azt a gonoszságot is elköveté
vele néha, hogy hervatag virágaiból egy-egy szárat leszakasztott s
véletlenből lehullatá. Izmál azt felkapta gyorsan, s hogy el ne
vehesse tőle valaki, – megette. Fatime úgy kaczagott rajta! Pedig
lehet-e gyöngédebb kifejezése a kegyeletnek, mint az emlékül kapott
virágot szárastul levelestül megenni? Igy igazán vér lesz
<span class="pagenum"><a name="Page_215" id=
"Page_215">-215-</a></span> belőle, a vér megjárja a szivet, az
emlék egészen a szívbe jut. A bohó Fatime mégis úgy kaczagott
rajta.</p>
<p>Azonban elmultak a napok, a mikben kaczagni kellett.</p>
<p>Támadt olyan komor idő, a mikor az emberek azt látszottak
mondani egymásnak: «ne nevessünk, haragudjunk, fessük be a képünket
vérrel, hogy annál szörnyebbek legyünk; véres kéz, kormos arcz,
tépett ruha: ez most a férfiak szépsége! Kapuink előtt az
ellen!»</p>
<p>A várost vítta az ellen.</p>
<p>Korán reggel menydörögtek már az ágyúk a tobiák előtti halmokon,
hallatszott az összezördült ellenhadak vadlármája; be a piacz
közepére hullottak a nehéz golyók.</p>
<p>Karsz utczáin bőszült muzulmán csoportok nyargaltak a kapuk
felé; zagyva tömeg szemen szedett fegyverekkel tódult ki a csatára;
zászló lett a turbántekercsekből, kopja, dárda ásóból és
kapanyélből. Nem volt férfi, ki otthon kivánt maradni, még fekvő
betegek is mankók után kapkodtak s reszkető kezeikbe véve a
pisztolyt, a puskát, úgy vánszorogtak ki a vérmezőre, a hol szörnyű
munka folyt már reggel óta.</p>
<p>Csak Izmálnak nem jutott eszébe, hogy kimenjen a csatába; pedig
a ki csak férfinak nevezte magát, az mind ott kinn volt régen.</p>
<p>És midőn jött a hir, hogy Karsz minden férfia sem elég még az
ellenséget elverni, oly tömérdek ennek hada: akkor bősz
keserűséggel zendültek fel az asszonyok és az ifju hajadonok mind,
és megesküvének, hogy ott halnak meg férjeik és testvéreik
mellett.</p>
<p>Ki adja az aczélerőt a gyönge kéz izmainak, hogy az a kardot
megtanulja forgatni? ki adja az oroszlánhím erejét a szerelmes
szívnek, hogy a vért szomjuhozza az s a haláltól ne rettegjen? Ki
teszi hőssé a némbert, midőn a férfiak ingadoznak?… Te vagy Allah,
a ki jársz az élők között s tüzet támasztasz a vízből.</p>
<p>Meg birod-e mozdítani Izmál szivét?</p>
<p>A gyáva fiu ott támaszkodék most is a nagy téglakerítésnek,
<span class="pagenum"><a name="Page_216" id=
"Page_216">-216-</a></span> mely úgy reszketett a sűrű ágyúzás
miatt s Abdul ablakára bámult.</p>
<p>A leány pedig nem jelent meg az ablakban.</p>
<p>Hanem jött Izmál anyja; két karján felgyűrve a kopott kaftán s
kezében a vaslapát, melylyel a kenyeret szokták megforgatni a
kemenczében.</p>
<p>Ez, a mint meglátta fiát renyhén ott állani a sűrű magas gaz
között, oda ment hozzá s rárivallt:</p>
<p>– Hát te gyáva, te nyomorult, mit bámulsz itt oly egyedül? mit
nézed azt az ablakot? Nincs ott senki, a kit megláss. Az egész
város férfia ott künn van a csatamezőn, csak te magad bújsz el,
gyáva! Most a nők is oda mennek. A gyönge keblű Fatime, a ki téged
útálna, ha mostan látna, emberek söpredéke te, maga is fegyvert
ragadott s megy anyja mellett harczolni, minden leánycselédével.
Megyek én is, öreg asszony, a ki nem tanultam harczolni soha; de
megtanulok te rajtad, te élhetetlen, a kit jobban utálok, mint az
ellenséget.</p>
<p>S azzal fogá a vaslapátot, s úgy megütögeté véle Izmált, hogy ha
ilyen szándékkal megy az ellenségre, az bizonynyal ki nem állja;
végre pofonvágta és leköpte s ott hagyta őt véres orral.</p>
<p>Izmál hagyott magán történni mindent, fel sem vette az ütéseket,
mintha csak tollseprűvel verték volna; nem gondolt e perczben
másra, mint hogy elment a gyönge Fatime a csatatérre, azzal a szép
piros arczczal, azokkal a fehér kezekkel, azokkal az égető
szemekkel.</p>
<p>«Elment a gyönge Fatime a harczba!» hörgé, midőn anyja elhagyta,
s elkezdett valamit keresni a paréj között.</p>
<p>Kard volt az, a mit egykor ijedtében elhajított. Megtalálta.
Felragadta. Egy gondolat volt csak szivében: «elment a gyönge
Fatime a harczba» és azzal rohant ki a kertből eszeveszetten.</p>
<p>«Félre az útból emberek! térjetek ki! Elszabadult a puszták
dühös bikája! a fenevad jön, a barlangi oroszlán, a ki nőstényét
keresi. Nézzétek, hogy száguld előre.» <span class=
"pagenum"><a name="Page_217" id="Page_217">-217-</a></span></p>
<p>A négyszegű sánczok előtt foly a kegyetlen viadal. Szemtül
szemben harczolnak a kétségbeesett törökök makacs
ellenfeleikkel.</p>
<p>Nyomról-nyomra, egyik vércsepp a másik után, egy döfésért adva
kettőt, úgy vonulnak el a túlerő hatalma elől; hejh, hogy mégis meg
kell hajolni!</p>
<p>Hét orosz ló esik el egy ozmanért, száz esik minden ágyúért,
hejh, az ágyúk mégis fogynak, az ozmánok hanyatlanak.</p>
<p>Kincses Abdul áll a sánczon, melynek csak a tulsó vége még a
muzulmánoké, az ágyúk már mind az ellenség kezében.</p>
<p>– Muzulmánok! kád aranyat adok annak, a ki az első ágyút
visszaveszi az ellenségtől.</p>
<p>– Kád arany helyett, jó uram, pohár víz kedvesebb volna,
kiáltának az eltikkadt bajnokok; egy ital víz megmentené ezt a
csatát.</p>
<p>S im e szóra a vérontó tömegek közt deli hölgyek csoportja jelen
meg, karjaikon, fejeiken karcsú korsókat emelve, mikben életadó
forrás kristályvizét hozták a kifáradt bajnokoknak, legelől
mindannyi között a szép Fatime, Abdul leánya, ki társnéit ide
vezérlé golyózápor, ágyúdörej között, véres hullákon keresztül.</p>
<p>A bajnokok, mint megmentő angyalaikat látják őket megjelenni a
csatában s szomjukat enyhítve a vízből, lelküket felbátorítva a
szép szemektől, rohannak vissza elfoglalt ágyúikért.</p>
<p>Ah, oly hiába küzdenek! Sok keze van az ellennek; távolról öl,
nehezen hal, lelke testéhez van varrva! a legjobb ozmán vitézek
elvesznek a vad csatában.</p>
<p>– Minden kincsemet, házamat a sáncz visszavevőinek, ordít
Kincses Abdul; leányomat, szép Fatimét a legjobbik daliának.</p>
<p>Új csata és új veszteség. A sáncz megtelik muszkával; olyan
sűrűn állanak már, mint a vetések a mezőn, ki kaszálhat ilyen
érczrendet? <span class="pagenum"><a name="Page_218" id=
"Page_218">-218-</a></span></p>
<p>Félre! félre! adjatok útat a veszett oroszlánnak, a ki hölgye
előtt akar vívni! új vezérrel új csoport jön. – Ki ez a felpirult
arczú ifju?</p>
<p>Ismernék, a kik el tudnák hinni, hogy Izmál újra született:
arcza, szemei Izmálé, de nem a pir, de nem a tűz, a mi arczán s
szemében ég.</p>
<p>Mintha kaszás vág a rendbe, úgy bomlik meg ádáz rohanása előtt
az ostromlók kemény sora; nem látni kezében a kardot, olyan sebesen
villog az; csak azt látni, a hová egyszer leütött, mert ottan
meghal valaki.</p>
<p>Ki tud így harczolni, mint ő? Egy perczben itt, másikban ott;
jobbjával osztja, baljával fogadja a csapásokat s mintha érczből
volna öntve, tűznek, vasnak nincsen rajta foganatja. Itt egyet
derékban tör ketté, amott a másikat fejnélkül fekteti le, hogy a
lecsapott fő magasra szökik fel a tömeg közül, harmadikat úgy
hasítja főtől övig, hogy futhatna, ha tudna, egyszerre két felé;
nádszálként törik el alatta a védő fegyver, vékony papiros a sisak;
játszó gyermekek előtte az emberek, kiket soronként hajt maga
előtt.</p>
<p>Utána ti többiek!</p>
<p>A muszka fut az ádáz harczoló elől, az ozmánok új dühvel
rohannak elleneikre, a sánczerőd megtisztul elleneiktől, a kik ott
maradnak belől, azoknak halott a nevük.</p>
<p>Csak az elfoglalt ágyúkért még ez utolsó csata, ott küzdenek még
a vasvitézek, ezek a kemény emberek, a kik oly hidegen állanak a
harczban, mint Urál bérczei.</p>
<p>De reszkessen a bércz, ha közelít a villám, s nem villám-e a
kard Izmál kezében?</p>
<p>A délczeg hadfiak egymásután hullanak le a sánczárokba csapásai
alatt, Izmál unni kezdi már az egyes harczot s hármat ölel át
egyszerre harczi soraik alá rohanva, úgy taszítja őket alá s akkor
neki fordítja a bomlott tömegnek a visszafoglalt ágyút s vértől
uszó rést lő a sűrű csoportba. Az ellenség fut eszeveszetten.
<span class="pagenum"><a name="Page_219" id=
"Page_219">-219-</a></span></p>
<p>«Izmál, Izmál!» hangzék a muzulmánok örömittas ajkán.</p>
<p>S a győztes vitéz oldalánál megjelen a deli hajadon,
ezüst-korsaját karjára fektetve s pirult orczával szól hozzá:</p>
<p>– Enyhítsd ajkad, Izmál.</p>
<p>Az ifju feltekint a kedves szép tüneményre, mely a pokoli
lőpor-füstfellegek körül mint jobb világ tündére látszik hozzá
leszállani s oda hajol hozzá ajkait enyhítni, de nem a hűs forrás
friss vizével, hanem a szép leányka édes csókjaival, a mi minden
enyhítőszer között a legkedvesebb.</p>
<p>Az ellenség ott hagyta a csatamezőt, dicsőségét s halottjait a
győzelmes ozmánoknak.</p>
<p>A jó muzulmán férfiak visszatértek dicsőn megvédett városukba és
lőn öröm és vigasság napja minden házban.</p>
<p>Kincses Abdul vasajtaja is kinyilt a sokaságnak, s alig hinné el
valaki, a gazdag fösvény férfiu oda állt ki az erkélyre, onnan
szórta telemarokkal kincseit, aranyát, ezüstjét a győztes csoportok
közé; a kinek azelőtt pénzét nem lehetett látni, most az úgy szórta
azt, mintha polyva volna, s azt sem nézte, ki veszi fel.</p>
<p>És midőn Izmál eljött, a gyáva Izmál, ruháiban összetépve,
ellenség vérétől átázva, arcza lőportól fekete: akkor kitárta
karjait Abdul, a Kincses Abdul, s keblére ölelve a koldust, neki
adá legnagyobb, féltve őrzött kincsét, egyetlen egy szép leányát, a
leggazdagabb és legszebb szűzet Ismidtől a perzsa határig, kiről
valaha költők énekeltek.</p>
<p>És a leány gyönyörtelten hinté legforróbb csókjait a lőportól
sötét arczra s a vértől piros kezekre.</p>
<hr class="chap" />
<p><span class="pagenum"><a name="Page_220" id=
"Page_220">-220-</a></span></p>
<p><span class="pagenum"><a name="Page_221" id="Page_221"><br />
-221-</a></span></p>
<h1>OCEANIA.</h1>
<p class="center">EGY ELSÜLYEDT VILÁGRÉSZ TÖRTÉNETE. <span class=
"pagenum"><a name="Page_222" id="Page_222">-222-</a></span>
<span class="pagenum"><a name="Page_223" id="Page_223"><br />
-223-</a></span></p>
<h3>I.</h3>
<p>A classicus görög kor bölcse, Plátó, emlékezik iratai között egy
idegen világrészről, mely a historicusok és földismerők utasításai
szerint valahol Szent-Ilona szigete és Afrika partjai között
terülhetett.</p>
<p>Költők és bölcsek elnevezték azt a régi korban Atlantisnak,
Oceaniának, Boldog szigetnek, Hyperboraeok honának.</p>
<p>Még akkor Istenség volt a föld, s oltárokat építettek
jelképének, még akkor nem jutottak az emberek ahhoz a lesujtó
tudathoz, hogy ez az egész föld nem egyéb egy kis parányi tekénél,
melyet a nap a maga mulatságára, vagy a világrendszer sulyegyenének
fentartására forgat köröskörül, melyet körül lehet hajókázni,
határait szabni, megmérni, hány mérföld széle, hossza? mennyit
nyom? meddig tart? miből áll? A föld az Istenség eszméjével birt
még: oly végtelen, oly meghatározhatlan, oly mérhetlen miként az,
és nap és csillagok mind az ő szolgálatára voltak rendeltetve.</p>
<p>A földön felül volt az ég, a földön alul volt a Styx, és maguk a
földön lakók ismerős érintkezésben mind a kettővel. Senki sem
tudta, miszerint az a kék magasság csak a föld gőzeitől megtört
napsugár viszfénye, s hogy ott a magasban olyan hideg van,
miszerint benne sem az Istenek, sem a megdicsőültek nem lakhatnak,
a földnek pedig csak a felső kérge szilárd, alább még az ördögök is
csak olvadt állapotban fordulhatnak elő a nagy melegségben.</p>
<p>Akkor még a föld szabad tér volt, a költő képzelhetett
<span class="pagenum"><a name="Page_224" id=
"Page_224">-224-</a></span> magának a bejárt földeken túl új
regevilágokat, s a hol megszüntek lakni az emberek, ott
elkezdődhettek a csodák, a tünemények minden nemzet változatos
ábrándjai szerint.</p>
<p>Valami gyönyörű tanulság van a költői lélek sejtelmeiben. A
három évezred előtt élt költői szellem két kapujáról regélt az
ismert világnak: az egyik fenn magas éjszakkeleten, a jégborította
Altai hegyek között volt, melyek határt vontak a népjárások előtt.
Ott e hegylánczokon túl hallatszik a Góg és Magóg népeinek
dübörgése, kiket a hódító Nagy Sándor érczkapuval záratott ki a
világból, s kik azóta folyvást tördelik a hegyeket, fúrják a
sziklákat, utat ásnak a föld alatt, hogy börtönükből
kiszabadulhassanak. Jaj a világnak, jaj azoknak, a kik élnek, ha
egyszer megtalálják az utat az erdős Imauson keresztül, s
megjelennek bozontos arczaikkal, szegletes koponyáikkal, ismeretlen
beszéd-, fegyverzet-, öltözettel, s keresztülözönlik a világot
egyik végétől a másikig, mint egy nagy rajzoló szellem törlő keze,
mely miután telerajzolta üres tábláját hatalmas népekkel, pompás
városokkal, hősökkel és világuralkodókkal, egyszerre letörli azokat
onnan, s új képekkel festi újra tele.</p>
<p>A föld másik végén, meleg délnyugaton, hol az ábrándozó
tekintete a kék tengertükör végtelenjébe vész, oda képzelte magának
a költő azt a boldogabb világot, mely a föld és meny boldog
ölelkezéséből támad, hol szabadabb a lég, édesebb a szerelem,
bátrabb a férfi, hívebb a nő; – hol a fénynek nincsen árnya, az
örömnek nincsen bánata, a virágnak lehullása; örökké fiatal minden,
– fű, fa és az ember szive.</p>
<p>Csodálatos delejes tünemény az a népek lelki életében, hogy a
népköltészet mindig a borzalom, a félelem sötét, borús színeivel
festette ki maga előtt az éjszakot, míg a délkelet ismeretlen
távolából várta elérhetlen reményeit, oda küldé ábrándjait, oda
sóhajtozott el…</p>
<p class="center">* * *</p>
<p><span class="pagenum"><a name="Page_225" id=
"Page_225">-225-</a></span></p>
<p>Azon időszakban, hogy az emelkedő Róma kezdte magát úrrá tenni
abban a részében a világnak, melyet a hajdankor földleirói
ismeretes földnek neveztek, egy másik fiatal város támadt elő a
tenger tulsó partján; csaknem átellenében annak a nagy csizmának,
melynek Italia a neve, s mely oly nagy lépésekkel járta be a
világot, a míg csak egy lábra volt felhúzva.</p>
<p>Az új világváros épen oly gyorsan emelkedett ki a földből,
miként maga Róma; még élt a monda a deli alapító nőről, ki egy
akkora földet vásárolt meg bujdosó népe számára idegen királytól,
mekkorát egy ökörbőrrel be lehet keríteni, s már a foszlánynyá
hasított tulokbőr kerítette föld ura volt az egész országnak és a
körül levő tartományoknak mind, és a tengereknek, s talán egykor az
egész világnak is; – ha ebben a világban ott nem lett volna Róma. –
Két központja nem lehet a világnak, két tengely körül nem foroghat
a föld.</p>
<p>E fiatal város neve volt Carthagó.</p>
<p>Háromszáz harmincz évet számítottak Carthagó alapítása után,
mely évet mi keresztyének nevezünk ötszázötvennek Urunk születése
előtt, a midőn történt ezen eset Carthagó városában:</p>
<p>Hogy egy kereskedelmi hajó vezére, ki Afrika partjait sokszor
bejárta üzlete végett, miután évekig távol volt hazájától, itthon
rég megülték halotti ünnepélyét, neje férjhez ment, hivatalát
betöltötték mások: egyszer csak megjelent, midőn senki sem várta
már, a lánczczal elkerített kettős kikötő előtt, a milyennek nem
volt akkor párja az egész világon, még Tirusban sem, a kereskedők
legrégibb városában.</p>
<p>Hannónak hivták ezt a hajóst, és híre régóta el volt terjedve
mind az egész városban és mindenki bámulva emlegeté, hogy Hannó
megérkezett, miután oly sokáig elveszettnek hitték.</p>
<p>Hozott magával kincseket és ritkaságokat, a minőket azelőtt
álmában sem látott senki. <span class="pagenum"><a name="Page_226"
id="Page_226">-226-</a></span></p>
<p>Szokás volt a carthagói népnél, hogy a kereskedők, kik messze
földön jártak, feljegyzék tapasztalataik magvát márvány táblákra s
e táblákat betették Kronos templomába, mely ott volt a belvár, a
kerített Byrza közelében, az idő Istenének templomában, kiről már a
carthagóiak idejében tudva volt, hogy az idő a legnagyobb kincs, az
idő a pénz.</p>
<p>Hannó táblái is megjelentek Kronos oltárán. E táblákat pedig nem
volt szabad látni a köznépnek, hanem csupán a vének tanácsának, az
ősz senatoroknak, – kik a tudomásul vett tárgyakból bölcsen
kiszámíták, mi leend hasznára az országnak?</p>
<p>Midőn Hannó táblái megjelentek az oltáron, másnap oda hivatták
őt a fővezér lakára, mely a két kikötő között egy kis szigeten
épült, az elefántok kapujával szemben.</p>
<p>Carthagó már ekkor hatvankét kaput számlált és hatszázötvenezer
lakosa volt, harmincz öl szélességű fal kerítette a tenger
partjától félkörben körül és palotáinak kúpfödelei ragyogtak az
aranytól, s valamennyi palota fölött legmagasabban kilátszott a
templom, melynek fekete márványból voltak a falai, alabástromból az
oszlopzata, ezüst oszlopfőkkel és kúpfödelén egy roppant arany
golyó négy ezüst szárnynyal.</p>
<p>Midőn Hannót az egyik archon végigvezeté a vörös hidon, mely
olvasztott földgyantával volt borítva, megállítá őt közepén Baaltis
érczoszlopa alatt, s végignézetett vele a roppant város utczáin,
térein, miken akkor tarka népsereg hemzsegett; egész csoport
elefántok lejtettek végig az utakon, málhákat és tarka tornyokat
emelve roppant hátaikon.</p>
<p>– Nézz ide, Hannó. Látod-e, mennyit épült e város, mennyit
népesült, mióta távol vagy?</p>
<p>– Valóban még egyszer akkora lett, válaszolt a tengerész.</p>
<p>– Nem sajnálnád-e, ha ezek a paloták egykor leomlanának, e
néptömeg helyén kigyók és denevérek laknának <span class=
"pagenum"><a name="Page_227" id="Page_227">-227-</a></span> csupán,
s az idegen, ha előtte Carthagó nevét említik, azt kérdené: hol van
az? ki tud felőle?</p>
<p>– Bizony kár volna érte.</p>
<p>– És még ha azt mondanák: ez a város egykor a félvilág ura volt,
és elpusztulása kezdődik azon évtől, a midőn egy Hannó nevű
tengerész hosszú útjából visszatért bele; óhajtanád-e azt?</p>
<p>– Őrizzen meg engem attól Astarte, és minden jó Istenek.</p>
<p>– Tehát úgy vigyázz ajkaidra, hogy mit fogsz beszélni a tanács
előtt.</p>
<p>Hannó nem sokára a tanácsteremben állt. A város vénei ott ültek
a falak mellett körben, s a legvénebb senator, Hiercos, azzal a
hosszú, övig érő szakállal, a nagy kőtáblákat ölében tartá, miken
Hannó tapasztalt dolgai voltak megirva.</p>
<p>– Hannó! szólt a vének véne a tengerészhez, te évekig el voltál
hazádtól, vártunk és nem tértél vissza. Itthon palotád, kincseid
voltak, itthon gazdag kerted, termékeny földed volt, itthon szép
nőd volt, kedvencz rabnőid és te mégis távol tudtál maradni innen.
Igaz-e az, mit e márványlapokon felirtál?</p>
<p>– Való az mind, és nem költemény.</p>
<p>– Igaz-e az, hogy nyugat felé több napi vihartól elverve egy
nagy világrészt találtál, mely nagyobb, mint az eddig ismert
világrészek együttvéve mind?</p>
<p>– Ahogy megirtam, úgy van az.</p>
<p>– Igaz-e, hogy ott a tél olyan meleg, mint itt a nyár, a fű oly
magas, mint nálunk a fa, az állatok olyan okosak, mint itt az
ember?</p>
<p>– Valóban úgy van.</p>
<p>– Való-e, hogy ott a nő szebb, délczegebb, a férfi bátrabb,
vitézebb, miként nálunk, hogy ott a lég maga hathatós orvosság,
mely sorvatagokat gyógyít, gyávákat bátorít, rútakat szépekké
teszen?</p>
<p>– Azt mondám. <span class="pagenum"><a name="Page_228" id=
"Page_228">-228-</a></span></p>
<p>– Hogy ott úgy terem az arany, mint a homok, hegyek tetején a
drágakő és tenger partján a gyöngy és bíbor?</p>
<p>– Bizony mondom, hogy úgy van.</p>
<p>– Te mondád, hogy láttál olyan növényt, melynek gyökerén édesebb
gyümölcs terem, mint a kenyér; nádat, a melyből mézet sajtolhatni;
bokrot, mely gyapjat ád, fehéret, mint az esett hó; fát, melynek
kérgéből édes bor folyik és olyat, melynek koronája alatt tejjel
tele edények teremnek?</p>
<p>– Mind láttam és bizonyságul hoztam magammal azokból.</p>
<p>– És hoztál magaddal olyan madarat, melynek esze van, miként az
embernek, mely beszél emberi nyelven és csodákat mível?</p>
<p>– Az is hajómon van.</p>
<p>– Beszéltél már ezen dolgokról másoknak is?</p>
<p>– Csupán csak e márványlapokra vannak még titkaim felirva.</p>
<p>– Hajóslegényeid nem voltak még a városban?</p>
<p>– Senki sem hagyta el közülök a kikötőt.</p>
<p>– Úgy térj vissza hajódra, Hannó.</p>
<p>A tengerészt visszakisérték hajójára. Este későn azután
kieveztették a hajót a sík tengerre, odáig négy hadihajó kisérte,
ott elszedték vitorláit, evezőit, dereglyéit, s négy oldalról el
kezdtek rá görögtüzet hányni. Az égő kanóczok pillanatok alatt
meggyujtották a hajót, a görögtűz olthatatlan lángja a pántokba
kapott, s ott elégett a tenger közepén Hannó hajója, gazdájával s
hajósnépével együtt, és az új világból hozott aranyhomokkal és
kenyérgyümölcscsel, és növény mézzel, és fa-tejjel és beszélő
madaraival együtt. A víz szinéig égett le minden.</p>
<p>Carthagóban pedig kihirdették, hogy a ki a Hannó boldog
országáról egy szót mer szólani, ott veszítse el fejét Astarte
piaczán, és ha valamely senátor egy szót kibeszél azokból, a mik
Hannó márványlapjain fel vannak irva, a <span class=
"pagenum"><a name="Page_229" id="Page_229">-229-</a></span> kikötő
elején köveztessék meg és csontjait szórják a tengerbe…</p>
<p>Mert ha meg találná tudni Carthagó népe, hogy oly boldog világ
van még az ég alatt, tömegestől ide hagyná hazáját, és ezek a
paloták leomlanának maguktól és kigyók, denevérek laknának a
kapukon belül, s az idegen azt kérdené Carthagó nevére: hol van az,
merre volt valaha?</p>
<h3>II.</h3>
<p>Mikor még Tyrus a maga virágjában volt s kereskedőhajói egész
Kelet-Indiáig jártak, élt akkor egy gazdag hajós a városban, kinek
neve volt Bar Noémi.</p>
<p>Miként neve is mutatja, palæstinai születésű volt, egyik azon
kevés benjaminita közül, kiket a tizenegy törzs férfiai városostul
kiirtottak egy asszonyon elkövetett gyalázat miatt.</p>
<p>A büntetés valóban megérdemelt volt: – a vad férfiak
bántalmaztak egy nőt, ki vendégképen ment városukba; ezért méltán
töröltettek el a föld szinéről. Bar Noémi még akkor gyermek volt, a
midőn megmenekült onnan, nem volt apái bűnében semmi része, és
tudta jól, hogy azoknak megöletése az Úr parancsára történt, az
erős «boszúálló» Jehova Isten parancsára, a ki villámok dörgése
között irta fel saját kezével márványkőtáblákra: hogy az idegen
férfi előtt szent legyen az idegen nő arcza, és a ki az ellen vét,
halállal haljon meg!</p>
<p>Bar Noémi jól tudta, hogy az itélet kegyetlenül végrehajtatott
egy egész város népességén; de azért soha el nem tért atyái
hitétől, megőrzé az örömök városaiban is a szent Sion komoly
hagyományait és áldozott az erős boszúálló Istennek, ki megbünteti
az atyák álnokságait negyedizig; de megjutalmazza erényeiket
ezeriziglen!</p>
<p>Pedig Tyrus és Sidon és a görög Istenek sokkal nyájasabbak, ők
megtűrik a szerelem oltárait templomaikban, áldozhat rajtuk
galambot, vagy kecskét, tiszta, vagy nem <span class=
"pagenum"><a name="Page_230" id="Page_230">-230-</a></span> tiszta
szerelme szerint, a kinek tetszik; nem számítják be a gyönyör
bűneit senkinek, sőt mysteriumaikban megtanítják a halandót, mint
lehet a gyönyör ismeretlen fokozatai által egy lépéssel közelebb
lenni az üdvhöz – vagy a kárhozathoz.</p>
<p>Bar Noémi nem látogatta Astarte templomait, nem avattatá magát a
bűbájos mysteriumokba, hanem azok helyett tartotta ősi ünnepeit
bőjtben és imádkozásban, megfecskendé küszöbét a páska vérével, és
elkészíté a zöld sátort udvarán minden esztendőben.</p>
<p>És a tyrusi nép engedte őt tenni, a mit akar; a kereskedő nép
türelmes szokott lenni vallás dolgában; nem is volt előttük Izrael
vallása szokatlan; eleget érintkeztek egymással, néha vassal,
többször aranynyal, ezüsttel. Bar Noémi, midőn a férfikort elérte,
a leggazdagabb tyrusi kereskedők közé számíttatott, kinek ötven
hajója hordott bíborszövetet, igazgyöngyöt és keleti fűszereket
egyik világrészből a másikba.</p>
<p>Ő maga volt a legmerészebb hajós. Sokszor egész esztendeig oda
volt hajójával, melynek legénysége mind rég elszármazott héber
férfiakból volt válogatva.</p>
<p>Bar Noémi volt a legelső, a ki a Vörös-tengerről elindulva,
hajóháton tudott elmenni Carthagóba, a nélkül, hogy málháit
teveháton szállíttassa egyik tengerparttól a másikig, a mi a
Ptolomæusok alatt fizetett rendkívüli vám miatt nagyon nehezítette
a kereskedést. Senki sem tudta a legrégibb kereskedők közül is,
hogy mi úton kerülhet odáig? A jóreményfoka még akkor ismeretlen
pont volt a kereskedővilág előtt, a honnan ellenséges zivatar és
tengerjárás visszariasztá őket.</p>
<p>Carthagóban megismerkedék Bar Noémi egy kereskedő leányával,
egyikével azon puni szépségeknek, kiknek bájait a római
asszonyságok annyira szerették utánozni. A legfehérebb arczbőrt a
legcsodásabb szinű, csaknem sáfránysárga hajzat segíté emelni, a
kék szemek pillái feketék, a szemöldökök ívalakúak és sötétek,
sűrűk, az ajkak sötét <span class="pagenum"><a name="Page_231" id=
"Page_231">-231-</a></span> pirosak, mint a bíbor és a bőr
tapintata mint a bársony. A római delnők, midőn az első puni háború
bevégeztetett, hogy férfiaikat visszahódítsák e bűbájos
idegenektől, mindennemű mesterséges erőszakot elkövettek bájaikon,
hogy azokat a carthagói szépekhez hasonlókká tegyék: hajfürteiket
sáfránynyal festék, arczaikat éjszakára nyers hússal kötözték be és
ajkaikat piros kenőcscsel élénkíték. Ám a carthagói szépeknek
ingyen adta mindezt a természet; azokat a hosszú arany hajfürtöket,
mikből a haza végső veszélyében harczi kéz-íjak számára fontak
idegeket, s azokat a telt, hajlékony tagokat, a mik Carthagó utolsó
napján a torlaszokat képezték Róma fegyverei ellen.</p>
<p>E szépek egyike volt Byssenia.</p>
<p>Atyja meg volt elégedve a nászajándokkal, melyet Bar Noémi
hozott leányának; a kereskedők minden korszakban fontos dolognak
tarták a hozomány ügyét a házasság elintézésekor.</p>
<p>Bar Noémi azonban gazdagsága mellett szép férfi is volt és a
mellett bátor, délczeg, a ki nem hordta fejét alázatosan, mintha
jól tudná, hogy arczában van valami oly uralkodói tekintet, melyre
nézve szégyen volna, ha valaki előtt lesütné szemeit.</p>
<p>Mint ő szokta mondani: senkinek sincs keményebb pillantása, mint
a villámlásnak és félelmesebb szava, mint a zugó tengernek, s
azokkal régen megtanult ő már daczolni.</p>
<p>Az ismerősök, a város előkelői összegyűltek a menyegzőre
határozott napon Byssenia atyjánál; a leányt elvitték a carthagói
szűzek magukkal Astarte berkébe, hogy ott utoljára megfürösztve a
szent forrásban, vezessék őt az istennő oltárához, a hol
vőlegényével össze fog adatni.</p>
<p>Midőn azonban a vőlegényre került a sor, hogy phœniciai szokás
szerint ő is hozza meg az áldozatot a faragott bálványoknak, miket
azok házasulandóktól követelnek, Bar Noémi mindenki csodálkozására
azt felelé: «Jehova az Isten!» és nem akart áldozni a bálványoknak.
<span class="pagenum"><a name="Page_232" id=
"Page_232">-232-</a></span></p>
<p>A vének, a főpapok nagyon megütköztek e vakmerő mondáson, s
összesúgtak egymás között, hogy mit tegyenek e merész
idegennel?</p>
<p>Elvezették őt Astarte csarnokaiba, a kit tisztelt a nép fehér
márványból faragott szép hölgy alakjában, megmutaták előtte a
szerelem-istennő tiszteletének mysteriumait, a csábító édes
titkokat, miktől az emberi ész megzavarodik, a szívhevítő érzéki
képeket, mik különböző név alatt minden században a legújabb időkig
találtak bálványimádókat.</p>
<p>Bar Noémi félrefordítá arczát e kápráztató tüneményektől és
rebegé:</p>
<p>– Jehova az Isten!</p>
<p>A vének, a főpapok fejcsóválva mentek odább, s elvezették Bar
Noémit a nagy, fényes bálvány Dagon templomába, mely aranytól és
ezüsttől ragyog, hol a gazdagság aranyból öntött istene
gyöngyház-hajóban ül, mely rakva van gyöngygyel és drágakővel, s
tengerhullám helyett kényesővel tölt medenczében úszik.</p>
<p>Ott felszólíták Bar Noémit, hogy ha a szerelem bűvészete előtt
nem hajlott meg térde, hajoljon meg a gazdagság rémképe előtt; im a
hatalmas Dagon pénzt és uraságot osztogat azoknak, a kik benne
hisznek.</p>
<p>Bar Noémi megvetőleg tekinte az előtte heverő kincshalmazokra s
bátor szóval felelé:</p>
<p>– Jehova az Isten!</p>
<p>A vének, a papok haragosan néztek össze s harmadszor elvezették
ő a Renaphan Isten, a hadak Istenének templomába, mely csupa
rézoszlopokon állt, maga a bálvány sötét érczből öntve, lábai előtt
halommal hevertek tört fegyverek, pajzsok, diadalmas csaták
maradványai, miket a carthagói harczosok ellenségeiken nyertek, és
hajók rostrumai, miket a tengeri csatákban foglaltak el, s ide
halmoztak Renaphan lábaihoz.</p>
<p>– Ime, ha le nem hajoltál a földre szerelemért, gazdagságért,
hajolj meg azon Isten előtt, ki a dicsőséget osztja, a mi
legnagyobb jó minden igaz férfi előtt! <span class=
"pagenum"><a name="Page_233" id="Page_233">-233-</a></span></p>
<p>De Bar Noémi bátran nézett az érczbálvány üres szemeibe, s
merész hangon mondá:</p>
<p>– Egy az Isten! A mindenható Jehova!</p>
<p>Ekkor azután elvitték őt az erős pokol Istenének, Baálnak
földalatti templomába, a ki uralkodik az örökkévaló tüzeken és oszt
kínokat és szenvedéseket itt és a más világon; ott megmutatták az
idegennek a nagy idomtalan bálvány izzó keblét, mely véres
emberáldozatot követel mindennap. – Végig kellett néznie az
áldozatot. Egy nagy erős férfit vetettek a bálvány torkába, s azon
pillanatban sűrű füst tódult elő a bálvány száján, szemein és
orrlyukain, míg a haldokló áldozat ordítása úgy hangzott elő üres
belsejéből, mint valami pokolbeli rémnek kaczagása, lassanként
elcsendesülve, mint mikor a hizlalt fenevad éhségét elverte, s
röfögve nyugszik el.</p>
<p>– Bar Noémi! mondának a vének. Ime: előtted a halál kapuja,
beszélj!</p>
<p>Az ifju buzgalomteljesen emelé szemeit az égre, mely egyedül
tiszta arra, hogy benne Isten örök lakását képzeljük, s
tántoríthatlan szóval mondá:</p>
<p>– Egy az Isten, a mindenható Isten, a földnek, a csillagos égnek
és a tengereknek ura, az életnek és halálnak ura, az egyedül úr
minden urak felett; a halhatatlan Jehova! és por és árnyék minden,
a mi ő rajta kívül van.</p>
<p>A bálvány a második áldozat halálkínjait ordítá, melyet a
szolgálattevő papok fertelmes dob- és réztányér-veréssel iparkodtak
elnémítani. E pokoli zaj közepett kezeit keresztbe fonva mellén,
imádkozott Bar Noémi.</p>
<p>El volt rá szánva, hogy ő is e bálvány torkában fogja végezni
életét.</p>
<p>A vének, a főpapok ismét összesúgtak, s aztán azt mondák
mosolygó arczczal Bar Noéminak:</p>
<p>– Ime, te megtartád hitedet mind végig, maradj meg abban ezután
is és ne legyen mellette fogyatkozásod soha. Párosulj
menyasszonyoddal hited szokásai szerint, s vidd <span class=
"pagenum"><a name="Page_234" id="Page_234">-234-</a></span> el őt
magaddal távol lakásodba és élj, a meddig Istenednek tetszik.</p>
<p>Bar Noémi megnyugodott e szavakban s titkon áldá magában
Jehovát, ki diadalmat készít a benne hivőknek, s erős szivet ád
azoknak, kik őt dicsőítik.</p>
<p>Azután egybekelt hitsorsosi előtt a szép Bysseniával; átadá a
cserébe hozott nászajándokot menyasszonya atyjának, ő pedig annak
átvevé ékszereit, a mik egy asszonynak valók, elvégzé egyéb ügyeit
is, mik üzletéhez tartoznak, s bátor feleivel hajóra szállva, a
kikötőbe gyűlt népség üdvkiáltásai és harsonák, kürtök messzehangzó
zenéje között vitorlázott ki a tengeröbölből. Négy hajó kisérte őt
ki tiszteletből egész a sík tengerig; a pompás carthagói hajók
oldalai festett szőnyegekkel voltak beaggatva, orrmányaikon messze
kinyuló arany csudák voltak faragva, hátul volt a lecsapóhíd, mely
a csatában az ellenséges hajót megragadja, és középett a magas
emelvény, melyből köveket és dárdákat szoktak hajigálni.</p>
<p>Mikor kieveztek a hajók a sík tengerre, mikor már partot nem
lehetett sehonnan látni, akkor egyszerre leereszték hídjaikat a
carthagóiak a tyrusi hajóra s megállíták azt.</p>
<p>A vének még egyszer megszólíták e helyen Bar Noémit.</p>
<p>– Bar Noémi! Idegen hon fia! Alattad a kietlen tenger, fölötted
a kietlen ég, most felelj meg: ki az Isten, a ki e pusztaságban
segít?</p>
<p>– Jehova az! felelt Bar Noémi.</p>
<p>– Úgy hát segítsen rajtad Jehova, mondának a vének, s azzal
elszedték Bar Noémi hajójáról a vitorlákat, evezőket, kormányrudat
és minden eszközt, a mivel a tengeren haladni lehet.</p>
<p>Felszólíták a menyasszonyt, hogy térjen vissza atyjához
Carthagóba. De Byssenia vőlegénye keblére simulva rebegé, hogy jobb
ottan a tenger viharai között is; a kinek hűséget esküdött, azt el
nem hagyja veszedelmében.</p>
<p>– Jehova segítsen rajtad! mondának a vének, és azzal
<span class="pagenum"><a name="Page_235" id=
"Page_235">-235-</a></span> eltávoztak Bar Noémi hajójáról, s
felvonatva hídjaikat, ott hagyták azt a háborgó tenger közepén,
vitorla, evező és kormány nélkül, viharok útjában, tenger
irgalmában.</p>
<h3>III.</h3>
<p>Hozzád kiáltok oh én kegyes uram!</p>
<p>Én erős paizsom az üldözők ellen;</p>
<p>Én éles fegyverem a harczok viadalában;</p>
<p>Én éltető forrásom a sivatagban;</p>
<p>Én menedékhelyem a viharok között;</p>
<p>Ne hagyj el engem!</p>
<p>Ne hagyd el azt, ki a te dicsőségedet vallja és hirdeti és néz
fel az égre és kiált fel hozzád! Jövel és segíts meg engem!…</p>
<p>… A szélcsendes tenger közepén ott állt az elhagyott hajó,
vitorlátlan, kormánytalan, önterhétől féloldalra dűlve, és messze a
kerek láthatáron, hol az ég a vizeket csókolja, nem látszott egy
fekete pont, egy fehér vitorla, mely földet, vagy hajót jelentene.
E semmiség közepett állt Bar Noémi és veszendő hajósnépe; Bar Noémi
pedig azt állítá, hogy e semmiségben lakik az úr, ki parancsol
égnek és víznek.</p>
<p>És ime, a mint imádkoznék, kiterjesztett karokkal állva, sebes
szárnycsattogtatva jő egy galamb kelet felől hajója felé, s leszáll
annak legmagasabb árboczára.</p>
<p>Soha hasonló galambot nem láttak azon a vidéken; egész tollazata
zöld volt, hamvas gyöngyszínbe átjátszva, szétterjesztett farka
aranyszinű és csillagos, mint a pávának, s nyaka körül bíborpiros
örv.</p>
<p>Bar Noémi egy marék rizst szórt el tenyerére, s azt feltartá a
levegőbe, s ime a csodálatos madár mindenki bámulatára lerepült az
árbocz hegyéről, rászállt a hajós kezére, s elkezdé annak markából
a rizsszemeket egyenkint fölszedegetni, mindegyiknél turbékoló
hangot adva, <span class="pagenum"><a name="Page_236" id=
"Page_236">-236-</a></span> ahogy szokták a vadgalambok; aztán
ismét felrepült az árbocz hegyére, s ottan megmaradt estelig.</p>
<p>A hajós nép csodát kiáltott ezt látva, és Bar Noémi szóla
nékik:</p>
<p>– Ime láttátok, hogy Jehova meghallgatott engem, mert követet
küldött hozzám az égből, tudatva velem, hogy e nyomorból
megszabadítand bennünket. Vessük össze palástjainkat és a mi
nélkülözhető szövet van a hajón, mind: nők kantusait, drága
aranyszöveteket, phrygiai bársonykelméket, s varrjunk azokból egy
vitorlát. Nem sokára jőni fog nyugoti szellő, mely bennünket
valamely parthoz közel visz, s ott újra felszereljük hajónkat, és
visszatérünk Tyrusba, a mely úton ide jöttünk.</p>
<p>A hajósnép szót fogadott, munkához látott, elkészítének egy nagy
vitorlát, tarka foltokból összeaggatva, azt kifeszíték
ügygyel-bajjal, ruháikból csavarva köteleket, s íme alig szállt le
a nap, összeolvadva saját képmásával, mely a tenger és az ég
szélein szokott vele találkozni, midőn kelet felől könnyű szellő
keletkezék, mely elébb fodrot vert a habok között, azután emelkedni
készteté a tengert; a foltozott vitorla kiduzzadt, a hajó szilárdul
állt a hullám között, s elkezdett a tenger tükrén tova
sikamlani.</p>
<p>A hajósnép térdre borulva rebegé:</p>
<p>– Egy az Isten, Jehova az Isten.</p>
<p>A szél egész éjjel kitartott kedvező irányban; Bar Noémi egész
éjjel vizsgálta a csillagokat; az őrcsillag, a vérrel ragyogó
csillag, szépen feje fölött képezték az éjszakai futás ívét, míg a
gyémántpont távol éjszakon és a sárkány szeme délnek folyvást
egyenlő magasan maradtak a tenger felett: jó jel arra, hogy a hajó
állandóul nyugot felé siet.</p>
<p>Három nap, három éjjel repült a hajó kormánytalan, egyetlen
vitorlával, tengerszín felett; a harmadik éjre következő reggel,
mint valami barna tengerszörny homloka látszott kiemelkedni a vizek
határain a világot emelő Atlas bércze, a meghódíthatlan
Geber-al-Tarik sziklája, a mit a mai könnyű nyelvű nép Gibraltárnak
nevez. <span class="pagenum"><a name="Page_237" id=
"Page_237">-237-</a></span></p>
<p>Ez ismerős pont volt a tengerészek előtt. Boldog lakosai a
Hesperidák aranyalmás kertének sok örömmel szokták fogadni az itt
keresztülhajózót, kire nézve veszedelmesebb volt az Atlasmelléki
leányok szemeibe nézni, mint hallgatni a syrének énekét, vagy
átevezni az átkozott Scylla korall-zátonyai között. Az afrikai
végkikötő gyönyörei több hajóst eloroztak evezője mellől, mint a
bélpokol és a fekete halál, e két öldöklő angyala a
hajdankornak.</p>
<p>Bar Noémi hajósai ujjongva másztak fel az árboczokra, hogy onnan
is közelebb láthassák a boldog igéret földét, mely minden
pillanattal közelebb jött feléjük; már színeiben kezdett megjelenni
a part; már látszott a hegy mogorva kékjén az erdők sötét zöldje; a
partokon alant a vetések keskeny szalagjai, a virágzó mandulaerdők
pirosló hava, s a buja sesamvirág égszinkék zománcza a mezőkön; már
látták a partokon álló gunyhók vendéghivó füstjét, a midőn
délkeleten egyszerre egy kicsiny fekete felhő támadt és az egy
percz mulva elsötétíté a napot, és akkor az egész tenger más szint
öltött; valami zavaros sötétzöld színnel háborultak fel a hullámok,
az Atlas-hegy elszürkült, a partok sötétkékre váltak és sokkal
messzebb látszottak távozni s egyszerre, mintha az égből hullanának
alá, tele lett a lég, a vízegyetem azokkal a fekete szárnyú fehér
madarakkal, a miknek éltető elemük a vihar, a mik a zivatarban
élnek s csak a hajósok ijedelmére, pusztulás baljóslatára szoktak
előjönni ismeretlen odúikból s olyankor ijesztő sikoltozással
repkedik körül a hajót, mintha annak népeit siratni küldettek
volna.</p>
<p>Bar Noémi begöngyölteté az egyetlen vitorlát, megcsókolá szép
feleségét, és azután sorba csókolá honfitársait egyenkint, a kik
számára nincs több menedék, csak egyedül a csodatevő Úr kezében, s
térdre borulva, azokkal együtt hangosan éneklé a háborgó tengerzaj
közepett:</p>
<p>«Te benned bíztunk eleitől fogva!»</p>
<p>A habok tombolása, a szél üvöltése egyre erősebb lett; egyre
gyöngébb a buzgók éneke; beleszólt a rémletes <span class=
"pagenum"><a name="Page_238" id="Page_238">-238-</a></span>
menydörgés a halálos hangversenybe, végigrohanva a tengerek felett;
a fekete felhők sötét éjszakával boríták a nappalt, melynek csak a
villámlás volt rémséges fáklyája. A távol látkörön meg-megjelent
minden villanásnál az Atlas-hegy fekete körrajza, mint valami
álomban látott kisértet rémképe, s a lángszinűre festett
hullámhegyek tajtékzó gerinczein ott libegett egy kis töredékeny
dióhéj, egy omlatag faépítmény, melylyel játszani tetszik a
viharnak, s melyen kétszázan vannak egy síró, reszkető tömegben
abból a féregfajból, a mely magát a világ urának nevezi.</p>
<p>A vihar dühe nőttön nőtt, a sötét napból még sötétebb éjszaka
lett; Bar Noémi népe minden perczben közeledni látta magát a
villámfénynél az Atlas-hegy szikláihoz, és káromolta Bar Noémit, és
káromolta az Istent, kit ő nem szünt meg imádni. Még csak egy percz
és mindnyájan a sziklákhoz vannak zúzva.</p>
<p>Ekkor a villámlások megszüntek és hosszú sötétség órái
keletkeztek. A vihar laptázott a hajóval, a pillanatok
halálfélelemben multak egymásután, s a mint nehány óra mulva ismét
felvilágítá egy villámlobbanás a tájat, a bámuló hajósok sehol sem
látták többé az Atlas-hegyet Ki voltak lökve az Atlanti
tengerre.</p>
<p>– Egy az Isten, Jehova az Isten!</p>
<p>A rémhaláltól megmenté híveit az Úr, de ott künn a végtelen
tenger hatalmában új vész közé hajítá őket.</p>
<p>Az éj elmult, de az ég folyvást háborgó felhőkkel volt
elborítva, mik egymással harczra szállani látszottak, hogy csakúgy
omlott alá a vérük, s a nap nem látszott keresztül sehol, és a
láthatár eltünt az alant úszó fellegek ködében, az omló zápor
sötétjében; – ez így tartott négy napig szakadatlanul.</p>
<p>A vihar nem tud elfáradni.</p>
<p>A hajó össze volt roncsolva már, árboczai mind letöredeztek, a
fényes sárkányokat, mik oly szépen ragyogtak nehány nap előtt
elején és oldalain, leszaggatta a hullám; <span class=
"pagenum"><a name="Page_239" id="Page_239">-239-</a></span> minden
fölösleges terhet a vízbe hánytak már, s mégis alig győzték a
járművet megőrzeni az elmerüléstől.</p>
<p>Midőn a negyedik nap is vészben, viharban alkonyodott le, a
legvénebb hajós oda lépett Bar Noémihoz s titokban félrehívta őt,
mondá:</p>
<p>– Te imádkozol a Jehovához minden nap, Bar Noémi.</p>
<p>– Minden órában, minden gondolatommal.</p>
<p>– A hajó farában áll frigyládád, mely előtt le szoktál borulni.
Mi van abban? Ott lakik a Jehova, nemde?</p>
<p>– Abban az Úr parancsai vannak, kőre vésve, a jeruzsálemi táblák
mintája szerint.</p>
<p>– Te tehát imádkozol a Jehovához; de ugyanakkor hajóslegényeid a
hajó fenekén a Thammuzt siratják, az arany kigyó előtt térdepelve,
melyet rejtve tartanak ott; s e miatt vagy két Isten harczol
egymással felettünk, az egyik el akar veszíteni, a másik
megszabadítani, s míg próbálgatják erejüket, melyik hatalmasabb? mi
elveszünk közöttük; vagy pedig egy az Isten, a mint te mondád, és
az a Jehova, ki te érted irgalomból napjainkhoz napokat told, de
boszúból az ellene vétők bűneiért nem hagyja elmulni rólunk a
vihart. Azért lássad, hogy mit cselekedjél? Midőn éjszaka a sírás
keresztülhallik a födözeten, tudd meg, hogy akkor a bálványt
imádják; s vagy a frigyládádat, vagy az arany kigyót vesd a
tengerbe, hogy az egyik kibéküljön velünk.</p>
<p>Bar Noémi nagyon felháborodott e szavakra, s úgy tett, miként a
vén hajós tanácslá. Midőn éjszaka meghallá a rejtelmes sírást a
födözet alatt, hirtelen lement a hajófenékbe s ott találta
tengerészeit, a mint a földre borulva, melleiket verték és meztelen
tagjaikat éles késekkel szurdalák; középen pedig állt az arany
kigyó, egy oszlopra feltekergőzve, nagy karbunkulus-szemei
fénylettek a félhomályban.</p>
<p>Bar Noémi oda lépett a bálványhoz s oldalán függő kardjával
hozzásujtott annak fejéhez, és ime, az ütéstől cserepekre törött
az, hogy darabjai százfelé hullottak. <span class=
"pagenum"><a name="Page_240" id="Page_240">-240-</a></span></p>
<p>– Nézzétek, szólt Bar Noémi. Hogyne hazudott volna az a mágusz,
a ki azt mondta, hogy ez Isten: midőn még az ötvös is hazudott,
midőn azt mondta, hogy az arany! Üvegből volt az egész. Jól
gondolá, a ki ezt öntötte, ha nézhetik ezt Istennek, miért ne
nézhetnék aranynak.</p>
<p>A meglepett hajósok nagyon elszégyenlék magukat e szóra. Az
anyagi csalás legerősebb bizonyíték volt előttük a szellemi
tévhitre. Megcsókolák Bar Noémi köntösét, s azzal összeseprék a
bálvány cserepeit és beleönték azokat a tengerbe.</p>
<h3>IV.</h3>
<p>A mint a bálvány összeomlott, egyszerre, mint a síró gyermek,
kit sírása közben álom lepett meg, elcsendesült a vész; a szél
ordítása megszünt, a villámok aludni mentek, a fekete felhőtömegek
siettek a tenger minden láthatára felé; a felháborodott tenger
hullámai lassú himbáló rengéssel elültek, elsimultak s nemsokára a
legünnepélyesebb csend lett úrrá égen és földön.</p>
<p>– Csodák napjai! sóhajta fel az elbámuló nép.</p>
<p>A mint azonban az egyszerre kiderült éjszakai égen
széttekintének, új csodálkozás lepte meg elméiket… Ez a csillagos
ég nem azon ég volt, melyet ők ismertek. Más csillagok, más
képletek ezek! A hét csillagos gönczöl nem látható sehol, az örökké
álló csillag nincsen többé helyén; a hajósok vezére, a kettős égi
szem, és azok a többi néven nevezett világok, miket a hajós mind
oly költői eszmékkel jegyze fel, miknek jól ismeri jöttét és
lementét, miknek fordulatjáról megtudja: a világ melyik részén
evez, azok mind le voltak törülve az égről, s helyettük más
csillagok voltak felrakva, még fényesebbek az ismerteknél, de a
mikre senki sem tudott emlékezni, egy közülök úgy világított, hogy
a kötelek árnyékot vetettek a hajó oldalára tőle.</p>
<p>A téveteg hajósnép szorongó kebellel nézett szét ez <span class=
"pagenum"><a name="Page_241" id="Page_241">-241-</a></span>
ismeretlen égen, melyben nem talált a régi világra, s kérdezé
félelemmel Bar Noémitól:</p>
<p>– Uram, uram, hol vagyunk?</p>
<p>Bar Noémi maga is titokteljes borzalommal vizsgálta e más
világból való csillagokat és felelé felsóhajtva:</p>
<p>– Az Úr kezében vagyunk.</p>
<p>– A világ határán kívül vagyunk! kiálta ekkor egy kétségbeesett
hang. A semmiségben járunk!</p>
<p>Másik azt állítá, hogy a nagy Rok-Rok országhoz közelednek, mely
kigyók és hüllők hazája, a hol az embereket úgy vadászszák, mint
másutt az emberek a vadakat.</p>
<p>Harmadik tudott meséket az indusok mágneshegyeiről, mik a
hajókat messziről magukhoz vonzzák; és mindnyájan el voltak rémülve
azon ismeretlen helyzettől, melyről még a mesék sem szóltak
soha.</p>
<p>Az emberek összesúgtak egymás között, s a bátrabbak közülök oda
léptek Bar Noémi elé daczos arczczal.</p>
<p>– Halljad Bar Noémi, a mit teneked mondunk. Te a Jehovát imádtad
ekkorig, és magadra sok veszélyt hoztál e miatt és azokra is, a kik
veled vannak. Egyedül taszítál ki bennünket a tengerre, viharokat,
veszedelmeket állattál ki velünk; összetörted a Thammuz-bálványt és
imádva dicsérted Jehovádat. Most ime itt állunk egy ismeretlen
tenger közepén, a hol nem tudjuk, honnan jöttünk ide s hova menjünk
innen. Ennek mind te vagy az oka és a frigyláda, melyet magaddal
hordasz, és a Jehova neve, melyhez imádkozol. A míg Thammuz állt,
addig vihar volt; hogy lerontottad, szélcsend lett; és ez még
borzasztóbb nekünk, mint a másik. Addig legalább haladtunk, de most
állunk egy helyhez átkozva, mintha horgony volna vetve hajónk
mindkét végén. Azt határozta a hajósnép, hogy tégedet és
frigyládádat kitegyen a tengerre. Menj tőlünk a hova tudsz. Mi nem
haragszunk reád, de rettegünk tőled. Készítünk számodra egy tutajt
árboczgerendákból, faragunk evezőt, kormányt, megosztjuk veled
vitorlánkat; adunk kenyeret, vizet egy hétre valót, azzal menj
Jehovád <span class="pagenum"><a name="Page_242" id=
"Page_242">-242-</a></span> nevével, a merre tudsz, mi is menjünk,
a merre ördögeink jó vagy rossz kedve kerget.</p>
<p>Bar Noémi nem mondott ellent. E nép vesztének indult; harmadszor
tagadta meg hitét. A tenger el fogja nyelni őket, mint elnyelte
Abiram népét a föld. Midőn Sodoma fölött megsokasult a bűnök terhe,
az Úr elszólítá a kárhozatra itélt városból az egyetlen igaz
embert. Angyalai most is vannak az Úrnak.</p>
<p>Byssenia, ki eddig zúgolódástalan osztá a hajósnép minden
szenvedését, midőn látta, hogy azok mint faragják Bar Noémi számára
a tutajt, evezőket, átölelte buslakodó férjét és szólt hozzá
vigasztaló suttogással:</p>
<p>– Légy bizton, Bar Noémi. Ez nem a világ határa itt. Egy titkot
birnak Carthagóban, melyet ott nem szabad kimondani, de a mely
mégis apáról fiura szállván, szüntelen emlékben él. A bátor Hannó
egy időben vihartól messze űzetve járt ezeken a tájakon. Egész útja
le van írva nagy kőtáblákra és erős zár alatt őriztetik a halál
Istenének templomában. Mert a ki e titkokat kibeszéli, az halva
van. Én atyámtól tudtam azt meg, ki egyike e templom bölcseinek, s
a kereskedők nagy tanácsában ül. A merre ez a legfényesebb csillag
lenyugszik, ottan van egy új világrész, sokkal nagyobb, sokkal
szebb, mint a mienk. Azt mi föl fogjuk találni, ha a csillag
járását követjük. Két hatalmas nemtő van velünk, ki bennünket
megsegít, te veled van a Jehova, velem van a szerelem.</p>
<p>Bar Noémi megölelé, megcsókolá, kiben Isten angyalát küldé le
hozzá, a ki a végveszélyből kiszabadítsa, s azzal maga is segített
hajósainak elkészíteni a gyarló járművet, melyen ő az Úr frigyével
s kedvesének szerelmével a végtelen tengerre fog szállani. – A
tutaj elkészült, egyetlen csáklya volt minden árbocza s vitorlája
egy himezett palást, hajdan menyasszonyi köntös.</p>
<p>Egy tömlő víz, egy kosár tengervíztől ázott buzadara, melylyel a
carthagóiak a kenyeret pótolták, ezek voltak az útravalók, miket
Bar Noémi hajósnépétől kapott. <span class="pagenum"><a name=
"Page_243" id="Page_243">-243-</a></span></p>
<p>Számtalan kincse közül csak hármat vitt magával: a frigyládát az
Úr szövetségével, kedvesét, a hű Bysseniát, és kardját, a drága jó
aczélt.</p>
<p>A mint Bar Noémi a tutajra lépett, utána kiáltották: «Jehova
veled», és ő szomorúan tekinte az elhagyott hajóra, melyről elűzték
az utolsó igaz embert, és a mint mindig jobban eltávozva tőle, a
tenger pusztasága egyre nagyobb lett közöttük, s ő még folyvást
szomorúan tekintett hajójára, ime egyszerre elkezde az féloldalt
hajolni, azután lassan megfordulni maga körül, nehány perczig
forgott még és azután végkép elmerült.</p>
<p>A kelő szél Bar Noémi füléig hozta a haldoklók végkiáltását.</p>
<p>Most már egyedül volt az ismeretlen vizeken.</p>
<p>De nem sokáig maradt egyedül. Szárnycsattogás hangzik a
magasban, s ime az ég derült kékjéből leszáll a csodaszinű galamb,
mely Afrika partjainál látogatta meg hajóját, s bizton leül
megpihenni kisded árbocza hegyére.</p>
<p>A viharból menekült ő is; aranyfényű tollazata meg van zilálva,
azt rendezgeti piros csőrével, s mintha ismerőséhez jönne, oda
repül Bar Noémi kezére, Byssenia hófehér vállára, turbékolva, s
midőn azok darált buzával kinálják, nem eszik belőle, hanem
csőrével szétturbékol benne s azután galambmódra nevetve felrepül
és eltávozik ismét nyugot felé.</p>
<p>– Követlek, égi kalauz! monda Bar Noémi bízó áhitattal, s kisded
vitorláját szélnek irányozva, arra indítá tutaját, merre a galambot
látta repülni.</p>
<p>Az égi vezető soha sem tünt el szemei előtt. Ha a tutaj nem birt
vele repülni, visszafordult hozzá és bevárta. Éjszakára leszállt
mindig az árbocz hegyére s kora reggel repült ismét előre
változatlan irányban.</p>
<p>Három nap és három éjjel utaztak együtt: a galamb és a hajós.
Negyedik nap reggelén vigan szállt le a galamb Byssenia ölébe, s
most már kedvére evett az eléje tett <span class="pagenum"><a name=
"Page_244" id="Page_244">-244-</a></span> buzából, s aztán úgy
elrepült, hogy szemmel sem lehete utólérni többet; még a
láthatárról is elveszett.</p>
<p>A negyedik éjjel egyedül utazott a hajós és kedvese, a gyönge nő
férje ölébe hajtá le fejét, mintha otthon menyezetes ágyában
feküdnék, oly nyugodtan aludt a tenger sivatagján.</p>
<p>De Bar Noémi nem tudott aludni. A tengerész szivében van valami
érzés, valami rejtett ideghur mozgása azon ezernyi titkos sejtelmek
közül, miket a tudósok megfejteni nem tudnak, csak megtagadni. A
tengerész lázas nyugtalansága ez, midőn a zöld fok közeledtét érzi,
melyről annyit álmodott, melyet még nem lát, de sejt, melyre ujjal
tudna mutatni: ott van az! midőn még ég és tenger köröskörül
összefoly.</p>
<p>Ott van az! Ott kell neki lenni!</p>
<p>A hajnal aranynyal önti el az eget és a vizeket, és ime, a hol
az aranyos ég és víz összeér, magas hegy homloka emelkedik a
látkörön elő, a nagy világoskék köd szinén keresztül ragyognak
bíborra festett ormai.</p>
<p>– Egy az Úr, egy az Isten, kiálta Bar Noémi, égnek emelt hálaadó
karokkal, és Byssenia leborult a frigyládája előtt és annak ezüstös
szögleteit csókjaival halmozá.</p>
<p>Egy új világ! Nem. Egy régi világ ez, mely már akkor
történetének vége felé járt, midőn ti az ismert világ történetét
elkezdtétek irni.</p>
<p>Kiszabtátok az ezredéveket, pedig ki tudja, azok előtt hány
ezredév ismeretlen lakói tüntek el már?</p>
<p>Azok a csontvázak, miket folyók partjaiban, mély bányák fenekén
találnak, soha meg nem nevezett, soha európai emberarcz előtt meg
nem jelent állatok maradványai; azok az ős növényzet romjai, miket
elsülyedt kőszéntelepek rétegeiben, szikkadt mész lenyomataiban
bámulunk, egy régi, talán jobb, de mindenesetre nagyobb világról
beszélnek a halló előtt. Azok a gygászi várromok
csodaépítészetükkel, miket az Inkák földén, elhagyott, nem ismert
ősrengeteg közepett fedeznek fel kalandor utazók, <span class=
"pagenum"><a name="Page_245" id="Page_245">-245-</a></span> nem
hagynak-e sejteni egy elmult, elenyészett népet, melynek fényre,
magasságra volt szüksége, mely örömeivel, harczaival betölté egykor
a fél világot és ura volt ennek a földnek, és ismeretlen
míveltséggel tökéletesíté magán az Isten orczáját, s míg bűnei meg
nem érlelék a halálra, félistene volt a föld tulsó felének, mielőtt
azt tőle a vadon természet növényei s ez a köztük élő mezetlen
féreg-emberfaj elfoglalá.</p>
<p>A bölcs Plató elmélete a hajdankor «boldog szigeteiről» lehet
költői ábránd, talán csak eszményképe egy philosoph lélek
felmagasztosult sejtelmeinek, melyben saját ideálképeit rajzolá; de
az évezredek után is fennmaradt nyomok, miket tenger elmosni, erdő
benőni, zivatar elporlasztani nem birt, tanúbizonyságot tesznek
arról, hogy előttünk messze-messze eső időkben is voltak lények,
kik a tökéletesség felé törekedtek, és elvesztek, midőn azt hitték,
hogy oly magasra emelték fejüket, a hol már nincsen Isten.</p>
<p>Ez elveszett világ csodaképei lebegjenek előttem, mint egy
ihlett álomlátás…</p>
<h3>V.</h3>
<p>Oh dicső természet! Te kifogyhatlan költő, te utólérhetlen
művész, ki nagy vagy a falevelek alkotásában s gyöngéd a felhők
színezetében; te is úgy téssz, mint a költő, mint a művész, mint a
tudós: próbálgatsz, tapasztalsz, kisérleteket téssz, kijavítod azt,
a mit hibásan gondoltál ki először, a mi czélszerűtlen, helytelen
volt; törölgetsz gondolataidban, elveted a rosszat, újat alkotsz
helyébe, s ha az egész rendszer zavarba jött, összegyúrod, mint a
szobrász viaszmintáját, összetéped, mint a költő irott lapját s
egészen újat alkotsz helyette.</p>
<p>Csakhogy te egész világrészeken próbálgatod költői erődet, s
évezredeid vannak teremtő eszméid kivitelére.</p>
<p>Ugy-e, midőn e roppant ősállatokat a még meleg földből
elővarázsolád, gyermek voltál akkor, ifju, ábrándos <span class=
"pagenum"><a name="Page_246" id="Page_246">-246-</a></span>
eszmékkel küzdő lélek, a kinek gyönyörködése telik a csodálatosban,
a nagyszerűben; szeretted látni azon állatokat, miknek nehéz lábai
nyomot hagytak a kemény kőben, s ordításaik hangja egyik
hegyláncztól a másikig verődött vissza?</p>
<p>Gyönyörködél az óriás plesiosaurus elterült testében, mely
tevenyakától gyíkfarkáig gyöngyház-pikkelyekkel volt borítva, s
mulattatott látni, mint töré ketté roppant agyarával az ősbölény a
legszebb pálmafát, megrágva azt kalászos szalmaszál gyanánt.</p>
<p>De a pálmaerdőket mégis megsajnáltad tőle, s alkotád a rettentő
mastodont, melynek éles körmei áthatnak a legvastagabb pikkelybőrön
s hosszú hegyes fogai egymásba csukódnak, hogy e roppant húsevő
éhes gyomra védje a föld virágait.</p>
<p>Csak játék volt ez mind; a századok letelte után beleuntál ez
örökké emésztő, soha nem alkotó világba, mely egy gondolattal sem
dicséré alkotóját, mely nem tudott felnézni az égre.</p>
<p>Egy minden valónál szebb, kedvesebb alak fogamzott költői
szellemedben, egy magasan álló, délczegen tekintő lény, mely
annyira megtetszett képzetednek, hogy Isten lehelletét kérted
bele.</p>
<p>És az új alak büszkén emelte fel fejét és nyelve megnyilt, hogy
égi származatú gondolatainak kifejezést adjon, és kezei elkezdtek
beleépíteni a természet nagy műhelyébe, megnépesítve azt olyan
idomokkal, a minőkről ő maga nem gondolkozott.</p>
<p>Oh, mint örültél te akkor, alkotó természet; egy új lény támadt,
mely kívüled alkot, idomít, teremt és földedet ékesíti, melynek
szívét melegíti az a gondolat, hogy ő ezen földnek ura s akként
épít, erősít, rendelkezik, mint a kinek kedvéért áll ez a
világ.</p>
<p>Hanem azután örömöd elhomályosult, midőn ez a szépnek alkotott
földi báb legyőzte lelkének égi eredetét és lett szolgák szolgája a
világon; alacsony rabja indulatnak, <span class="pagenum"><a name=
"Page_247" id="Page_247">-247-</a></span> szenvedélynek, puha,
ellágyult ivadék gyönyörvadász apáktól, fejét meghajtó nép
önalkotta bálványok előtt, őrült pazarlója mindazon kincseknek,
miket ráruházál.</p>
<p>Hogy bánkódtál rajta olyan sokat!</p>
<p>Hogy rendítéd meg az álló földet alatta, hogy mámorából
fölébreszd! hogy küldél reá duló csapásokat, haragos phantasiád
szülte csodanemeit a döghalálnak, hogy Istenéhez visszatérítsd,
hogy verted el kőesővel vetett füveit, hogy öntötted el vizek
özönével kéjei kőházait, hogy a nyomor, az inség felrázza tompa
lelkét.</p>
<p>Mind hasztalan volt, még sem javultak meg. A természet beteg
lett bele, hogy kedvenczei így fajultak el.</p>
<p>A természet betegsége átköltözött fűbe, fába és az embereknek
hasznos állatokba.</p>
<p>Az életet adó növények megromlottak a szülő földben, a gazdag
növényzetet új, soha nem ismert betegség lepte el, méreg termett, a
hol máskor kenyér, üszög verte meg a buzát, édes gyümölcsök helyén
halálos pöfeteg kinövések undokíták a fát, undorító dögszag fogta
el az ehető gyökeret még a föld méhében, megkeseredett a földből
támadó víz és a földi pára is halált lehelt az emberek arczaira,
hogy elhullottak egymás mellől az öröm pillanatában, a mámor
vigalmai közt, a gyönyörök élvezeténél.</p>
<p>És még sem gondolt senki arra, mi van készülőben itt alattunk?
mi lakik itt fejünk felett?……</p>
<h3>VI.</h3>
<p>A partot, merre szem lát, egy csoda-erdő fedi, minőt csak a
tündérképzelet alkothat magának. Széles terepély fák, melyek
ágaikkal ismét a földbe nőttek vissza, egyes templomokat látszanak
képezni élő oszlopokkal, miknek mennyezete a sűrű sötét lomb,
ékezete az ágakon felfutó folyondár virágai, melyek a magasból
visszanéznek mosolygó piros és kék kinyilt szemeikkel. Apró
ezüstszin bokrocskák, rózsapiros ághegyekkel képezik a csendes
<span class="pagenum"><a name="Page_248" id=
"Page_248">-248-</a></span> bozótokat, s a magas füvek pelyhes
kalászaikkal nem látszanak arra gondolni, hogy ha emberi alak járna
ottan, fejével sem látszanék ki kalászaik közül.</p>
<p>A sötét banánfa-boltozatok fölött egy-egy csoport pálma
hajladozik, ezek az óriás virágok nehéz gyümölcsfürteikkel, mikben
több gyönyörüsége lehetett az alkotónak, mint egy másik
teremtményében, mert ezek a suly alatt még magasabban emelik
fejeiket, s ha koronát kaptak az alkotótól, tudják azt méltóságosan
viselni.</p>
<p>Egyikén e pálmafáknak egy emberi alak kapaszkodott, ki azzal
töltötte idejét, hogy a nagy gyermekfőnyi diókat hajigálta le
onnan. Alant pedig, a fák tövében, a buja fű között feküdt egy
óriási megatherion: fekve alig különb egy idomtalan kősziklánál,
hossza négy egész öl, alakja mint a lajháré, irtóztató háta egész
dombot mutat, mely a magas füvek közül kiemelkedik, míg idomtalan
fejét apró szemeivel, kis gömbölyű füleivel eldugta jól a bozót
közé. Egész roppant testét barna kérges bőr fedezte, vastag
ránczokkal, oldalai tarkák voltak az apró tengeri csigahéjaktól,
mik beléragadtak, mikor meleg napokon a tengeriszapban
hengergőzött, csak az orrlyukainál, fülein és kurta farka hegyén
volt valami éles, kemény serte.</p>
<p>A partra jutott tyrusi hajós ölében hozta ki a tenger zátonyai
közül kedvesét és a frigyládát; midőn a szárazföldre lépett,
leborult arra arczával és hálát adott az Urnak, ki csodáit érezteti
halandó fiaival.</p>
<p>Bar Noémi áhitatteljes hangon éneklé el a dicsőítés
zsoltárát:</p>
<div class="poem">
<div class="stanza"><span class="i0">«Te bened biztunk eleitől
fogva!<br /></span> <span class="i0">Te voltál és te vagy igaz
Isten,<br /></span> <span class="i0">És te megmaradsz minden
időben!»<br /></span></div>
</div>
<p>Ez énekhangra felemelé idétlen fejét a fűben heverő szörny s
irtóztató torkát eltátva, hosszú sikoltó ordítást hallatott, mely
inkább hasonlított egy tehetetlen megijedt állat segélykiáltásához,
mint a fenyegetés haragszavához.</p>
<p>Bar Noémi elébb ijedten kapott kardjához, s szíve megdobbant,
<span class="pagenum"><a name="Page_249" id=
"Page_249">-249-</a></span> midőn e roppant csodafőt két öl hosszú
gémnyakával hirtelen kiemelkedni látta; hanem azután nyugodtan
dugta vissza kardját s megsimogatta Byssenia szőke fejét, ki
remegve bútt keblére, megvigasztalá őt bátor nyugodt szóval:</p>
<p>– Semmit se félj; ez állat fogai feketék és tompák. Ez
növényevő. Embert nem bánt. Ilyen szörnyek Mizraimban is teremnek,
a nagy tavakban, a miknek neve Behemot. Csak hogy nem ily
tömérdekek.</p>
<p>A fán levő férfi észrevevé a jövevényeket, s nehány kókuszdiót
hajítva az ordító szörny torkába, lemászott a fáról.</p>
<p>A megatherion megengesztelődött, megint letette állkapczáját a
földre s úgy morzsolgatá fogai között a kemény diókat, mintha csak
gabonaszemek volnának azok.</p>
<p>A férfi még nehány diót hajigált torkába, mit az állatszörny
mindig oly esetlen tátongással fogadott, a minővel a kéthetes
libucz engedi magát anyja által etetni, s azután morogva
elnyugodott.</p>
<p>A férfi azután közelebb jött Bar Noémihoz.</p>
<p>Szánalomra méltó alak volt. Arczáról a szakáll, fejéről a haj
utolsó szálig kihullott, arcza ránczos volt és valami beteges
hamuszínü, tagjai soványak, térdei előre csuklók, mellcsontja
befelé hajló és háta meggörbült. Meleg nyári nap volt, és ő prémes
öltönyében is fázni látszott.</p>
<p>Bar Noémi bámulata nőtt, midőn ez idegen alak, itt a föld tulsó
oldalán, romlott, de mégis kivehető carthagói nyelven szólítá meg
őket.</p>
<p>– Ti Carthagóból jöttetek, nemde?</p>
<p>Bar Noémi meglepetve hallá e távol világrész partján az ismerős
nyelv hangzatát.</p>
<p>– Mi Charthagóból jövünk, viszonza, hajótörést szenvedett utasok
vagyunk; hát te honnét jövél, s ki vagy, hogy bennünket nyelvünkön
szólítasz?</p>
<p>Az ember fázott e napegyenlítő alatti nyár melegében, s nehéz
gyapot palástjába burkolva magát, melybe <span class=
"pagenum"><a name="Page_250" id="Page_250">-250-</a></span> arany-
és ezüstvirágok voltak szőve, közelebb lépett a jövevényekhez.
Messziről nehéz volt velök beszélnie, mert hangjának nem volt annyi
ereje, hogy azt erőtetés nélkül tegye.</p>
<p>– Ha ti Carthagóból jöttök, úgy ismernetek kell Hannó tábláit, a
melyek a mióta meg vannak irva, bárha róluk beszélni halálbüntetés
alatt tilos, mégis minden carthagói ismeri azoknak tartalmát;
ezeren és ezeren költöztek azóta ki Afrika partjairól a boldog
szigetekre, mint Hannó nevezé e tájat.</p>
<p>– Tehát a boldog szigeten vagyunk? kérdé Bar Noémi, ki előtt a
rege szinte ismeretes volt a hajósok mondáiból.</p>
<p>– Nem sziget, egy egész világrész ez, tízszerte nagyobb annál,
melyet ti ismertek túl a tengeren. Egyik parton lakók nem ismerik a
másikon lakókat, a legmerészebb utasok nem jutottak még el e
világrész határáig, bármily irányban indultak el; új földek, új
hegyek tárultak eléjök, új meg új népekkel, miknek száma százezerte
több, mint egész Róma, egész Graecia összevéve, a hogy azokat az
onnan jövők leirják. A boldog szigetnek nincsen tulsó partja: az a
végtelenség.</p>
<p>– S valóban megérdemli e föld, hogy boldognak nevezzétek?</p>
<p>– Borulj le a porba és csókold meg azt. E föld a paradicsom
földe, mely készen termi mindazt, miért másutt fáradni kell. Egyik
fa gyapjut hord, fehérebbet mint a juhok, másiknak virágaiban édes
méz terem, harmadik tejet, vajat ád, zsirosabbat a bivalyénál, ízes
gyümölcsöt, bort, kész kenyeret szívhatsz, szakíthatsz az eléd
hajló ágról, s minden külön nedv különnemű édes mámort önt
lelkedbe, túlvilágon jársz az altató areka nedvétől, ezer hölgy
szerelmét érzed, ha a bataták édes mézgájától lerészegülsz, két
szivet érzesz magadban, ha a kávéfa égetett magjait főve iszod, s
azt fogod mondani, hogy a világ minden gyönyöre tréfa ahoz képest,
a mit érez az ember, ha a méznád kiforrt mustjától minden ideged
csiklandós <span class="pagenum"><a name="Page_251" id=
"Page_251">-251-</a></span> rángatózásba jön. Oh a boldogságnak itt
ezer neme van, jövevény, mit másutt nem ismernek; kár, hogy tovább
nem lehet élni. Kár, hogy az élet oly hamar elfogy. Vajha ne
kellene a vénség idejét megérnem; pedig már harminczadik évemet
számlálom.</p>
<p>Bar Noémi keble elnehezült. Harmincz év itt már késő vénség!
Valóban e férfi olyan volt, mint a ki már hetven évet élt le;
megtört, meghajolt agg, a vénség tisztessége, az ősz hajak, ősz
szakáll nélkül, kopasz volt egész feje.</p>
<p>Mondott szavai úgy látszék elszomoríták, úgy fázott ez erős
hőségben; oldalára volt egy gömbölyű elefántcsontkobak akasztva,
annak lecsavarta arany csapját s a benne levő nedvből nagyot ivott,
s azután oda nyujtá azt Bar Noéminak.</p>
<p>Az ifju nem fogadta azt el.</p>
<p>– Csak a forrásból merítem italom.</p>
<p>A boldog szigetek lakója kaczagott. A megivott nedv rögtön kerek
piros foltokat hajtott arczára, homlokára, a mik égni látszottak
azon. Szemei azon bántó fénynyel ragyogtak, melyből az esztelenség
tündöklik elő.</p>
<p>Vakmerő mosolygással fordult Byssenia felé, férje
jelenlétében.</p>
<p>– Szép némber, ne maradj azzal, a ki vizet iszik; én gyönyörrel
itatlak téged, jer én hozzám; én szép szerelmes ifju vagyok,
ajkamon méz, szívemben tűz van; hagyd el ezt a koldust, én gazdag
úr vagyok; minden arany hajszáladért egy arany kösöntyüt adok, két
szép ragyogó szemedért két tündöklő karbunkulust; palotába viszlek,
melynek orma benyílik az égbe s arany kupoláit ki kell kerülni a
napnak futásában. Férjedtől pedig ne félj. Én erős, győzhetlen
dalia vagyok, ki őt félkézzel a földre sujtom.</p>
<p>És a mellett alig birta magát lábain tartani az ember, s kezei
reszkettek.</p>
<p>Bar Noémi borzadva hátrált előtte; kedvesét átkarolva, ki
irtózva rejté el arczát ez utált alak elől. <span class=
"pagenum"><a name="Page_252" id="Page_252">-252-</a></span></p>
<p>A megatherion megint felemelte fejét és ordított.
Megéhezett.</p>
<p>Ez ordításra magához tért a szigetlakó; hirtelen eltevé
kobakját, s sietett tántorogva a szörnyeteghez vissza, mely
messzire tátogatta elé fekete torkát, fekete őrlő fogait s várta a
nagy kókuszdiókat, miket ez a földről felszedve, szájába
hajigált.</p>
<p>Byssenia futni akart ez otthontalan helyről, de Bar Noémi
biztató szóval marasztá, hogy várják végét e látványnak. E férfi
ocsmány, ha ittas, de nem félelmes; talán lehet vele, ha józan
lesz, beszélni.</p>
<p>A fenevad etetése nehéz munkájában kipárolgott a férfi fejéből a
mámor, s végre a nagy idomtalan szörny elfeküdt a cserje között és
elaludt, a férfi egészen kijózanodva tért vissza, ugyanazon
roskatag, halavány alak, a ki elébb.</p>
<p>Úgy ki volt fáradva a nagy fenevad etetésében, hogy szinte
összeroskadt, s fuldokló hangon kérte Bar Noémit, hogy nyujtsa neki
kezét, hadd támaszkodjék rá s vezesse a városig, hol lakása van,
melyben szívesen látja őt, nejével együtt, vendégeül.</p>
<p>Bar Noémi idegenkedve fogadá a koraagg kezét s nem állhatá, hogy
meg ne kérdezze tőle:</p>
<p>– Mi förtelmes fenevad ez, a mit te itt táplálsz, s fárasztod
vele magadat?</p>
<p>Az öreg ember megütközve tekinte rá.</p>
<p>– Idegen jövevény, vigyázz ajkaidra, midőn beszélsz. Ez az
Isten!</p>
<p>Bar Noémi megbotránkozott.</p>
<p>– Hogyan, ez ordító szörny, hasított patával, kérges bőrével,
lomha termetével, előtted Istenhez hasonló?</p>
<p>– Valóban ő az, felelt az ember félelem és áhitat hangján;
minden városnak van egy ily élő Istene, melyet a nép felváltva
szolgál. Ma én, holnap másik, a hány napja van az esztendőnek,
annyi papja van mindegyiknek. Midőn apáink ide jöttek, száz meg
száz év előtt, akkor ez emberfölötti lények voltak a föld urai,
kiknek jó <span class="pagenum"><a name="Page_253" id=
"Page_253">-253-</a></span> kedvét csak áldozattal, hódolattal,
imádással lehetett megnyerni; övék azóta is a föld minden zsengéje,
kenyérnek, gyümölcsnek java, állatok, emberek első szülöttje, mert
ők urai a földnek és meg nem halnak soha.</p>
<p>Bar Noémi felsóhajta magában.</p>
<p>– Volnék inkább a viharos tengeren, kormánytalan naszádon, mint
ez átkozott földön itt.</p>
<p>És azzal áhitatosan emelte fel fejére a megmentett frigyládát, s
míg azt fején vivé, jobbjával Byssenia kezét fogta meg, baljával
kardja markolatját, s midőn kérdezé tőle az agg, mi van azon
szekrénybe rejtve, a mit fején viszen, felelte neki:</p>
<p>– Olyan kincs van ebben, melylyel a boldog sziget egész
tartománya nem bír. Ez az egyetlen kincs az egész országban.</p>
<p>És gondolá magában:</p>
<p>– A kit pedig jobbom tart, az az egyetlen nő, és a mit balkezem
szorít, az az egyetlen fegyver az egész boldog szigeten, mert
bizonyára nincs több férfi e nap alatt, csupán csak én.</p>
<p>A vén ember vezette őket előre.</p>
<h3>VII.</h3>
<p>Nézzétek e roppant várost, mely itt előttetek terül!</p>
<p>Nem Róma, nem London, nem a menyei birodalom fővárosa Peking,
nem az őshírű Babylon, semmi házcsoportja az ismert világnak nem
hasonlítható hozzá.</p>
<p>E dombtetőről is alig látni végét, két folyó szabta egykor
határát, most e folyók is tele vannak építve házakkal s eltünnek a
város alatt járva.</p>
<p>Idegen, pazar építészetmodor, fényben, gazdagságban, vad
phantasia alakitásaiban merész ellentéte az egyszerű classicus és a
magasztos góth építészetnek.</p>
<p>A város kapuit gúlaalakú építmények képezik, óriási koczkák
rakva úgy egymásra, hogy a legalsó tizenegy <span class=
"pagenum"><a name="Page_254" id="Page_254">-254-</a></span>
koczkasor minden egyes hézagában két rakott szekér kikerülheti
egymást, erre ismét egy számmal kevesebb koczka van felrakva és így
feljebb, míg a tizenegyediknél egyetlen koczka áll középen, és azon
a város védistenének képe, kőből kifaragva, az idomtalan
megatherion.</p>
<p>A fényes köbök mindegyikén egy-egy emberalak van faragva, fején
koronával, kezében királyi pálczával, alattuk csoda-ismeretlen
irással neveik felvésve.</p>
<p>A városba lépő idegent azonnal meglepi az a kábító buja illat,
mely itt a levegőben látszik lenni, s melynek párázata mint valami
aranyköd, fekszik örökké a város fölött, a legtávolabbi paloták
tornyait, tetőit regényes félhomályban tartva. Az ambra és pézsma
illata ez és egyéb ismeretlen fűszereké, miket e paloták
tulajdonosai házaik vakolata közé kevertettek, hogy örök
illattengerben fürödjék az egész város; minden utcza más-más jó
szagot áraszt szét.</p>
<p>Messziről úgy tünnek elő e paloták, mint megannyi kártyavárak:
egyik oszlopsor a másik fölé építve, s mindegyik csodás rácsozattal
körülfutva, mintha merő erkélyek volnának egymás fölé rakva; a
legelső oszlopsorozat többnyire ércz, fényesre csiszolt réz, a
felső jaspis, vagy alabástrom, a legfelső átlátszó öntött üveg,
melynek prismaticus oldalai az örök napsugárban tüneményes
szivárvány-foltokat vetnek magok körül.</p>
<p>Kívülre egynek sem fordul ablaka, nem lehet a házakon
keresztüllátni, mint a mieinken, az egész külső falazat
csodaképekkel van tele vésve, miknek természetkívüli csoportozatain
elbámulna a szem, ha minden pillanatban új meg új csodálat nem
vonná el figyelmét.</p>
<p>A házak mentében, a milyen hosszú az utcza, ezüst lapokkal van
kirakva a járda, s hő nyári napokon, hogy a nők gyenge lábait a
naptól áthevült ércz meg ne égesse, szolgacsoportok futkosnak
előttük, minden lépésnyire himzett vánkosokat rakva, hogy azokon
lépdeljenek végig.</p>
<p>A házak tetőzetéről az utczákon keresztül bolthajtásos
<span class="pagenum"><a name="Page_255" id=
"Page_255">-255-</a></span> hidak hajlanak keresztül, mik egyik
házat a másikkal összekötik, úgy hogy míg alant a földszinti
utczákon hosszában lehet végig járni a várost, fenn keresztben
járhatni azt meg; amaz a nappali, ez az éjszakai út. Midőn az est
lealkonyodtával az utczák elsötétülnek, megnépesülnek a hidak s víg
kaczajjal, énekléssel járnak-kelnek ott felül a tomboló csoportok
az érczhidakon, a háztetőkön át, nyitva akkor egyik ház a másik
előtt, mindegyiknek édes titka; a fáklyafény minden tetőt
bevilágít, s az ittas orgiák fél mezetlen alakjai ujjongva
járnak-kelnek ott a magasban.</p>
<p>Ha valaki ide alant állana olyankor, csak azt a félemlítő
dörgést hallaná, mi a járt érczhidak morajából támad.</p>
<p>A paloták közül néhol roppant kupolák magaslanak elő, mintha egy
óriási tojás emelkednék ki a földből. Bámulni lehet az elmét, mely
hasonló alkotmányt teremte: az egész épület egyetlen darabnak
látszik, millió kődarabból összerakva, s egyetlen nagy nyílással
oldalán.</p>
<p>A város közepén pedig áll egy kietlen nagyságú templom, melynek
nyolcz oldala vakító fényes ezüstlappal van bevonva, ez óriási
tükrökben az előttük fekvő város csodaképét látni újra, s a nap
visszavert fénye szétsugárzik belőle csoda tündökléssel a
legtávolabb utczákra.</p>
<p>A templom tetején óriási mérvü bálványkép ül, faragott ezüstből.
Feje gömbölyüded, mint az emberé, kezein, lábain öt ujj, de hosszú
gyílfarka tagadni látszik emberi eredetét; szemeit
csodatündökléssel pótolja egy-egy tojásnyi gyémánt,
szivárványszikrákat lövelve szerteszét.</p>
<p>Ez a Triton gygász! Az őskor főbálványa, kit legmagasabbra
emeltek mindazon szörnyek felett, mikért meghajták az emberek
fejeiket; az ezredéves szörny, melynek eleven képmása ott benn él a
templom kapuin belül és ordít, ha éhezik, és akkor reszket az egész
város, reszket az egész ország haragjától. Minden évben egyszer kér
csak enni és akkor kap egy férfit és egy nőt, kiket gyomrába
temessen. Azután elhallgat egy esztendeig megint, s ül <span class=
"pagenum"><a name="Page_256" id="Page_256">-256-</a></span> arany
trónusában a templom közepén, öt ujjas kezeit térdére fektetve,
mozdulatlan szemmel, épen mint ezüstből öntött jelképe oda
fenn.</p>
<h3>VIII.</h3>
<p>Ha az ősvilági csodaállatok, ez idomtalan szörnyek kiálltak a
népes városok kapui elé ordítani, hogy menydörgő bömbölésük bejárta
az utczákat, nem reszketett-e minden ember akkor? pedig az csak
puszta hang volt, és a hangtól miért félnek?</p>
<p>Talán van a lélek belsejében egy titkos érzék, mely az öntudatig
nem tud emelkedni, s ez megérti az őselefánt ordításának szavait, a
mit e távoleső idők elmaradt szülötte az újabb kor termette
férgeknek szemrehányásul mond, azon hangon, melyen a villámok is
beszélnek.</p>
<p>– Átkozott faj! A míg te nem voltál, boldogság volt a földön. Te
rontod meg a földet, az eget és a vizeket. A te éhséged, fázásod,
nyomorúságod pusztítja el az erdőket; a te őrültséged tördeli le a
hegyek csontjait, vájja fel a föld gyomrát. A te undokságod mérgezi
meg a folyamokat. A te hulláid vesztegetik meg a léget, a te
lehelleted homályosítja el a napot. Te rakod be kövekkel a föld
virágos színét, hogy ki ne zöldülhessen az; te viselsz háborút az
egész természet ellen, mindent evő szörny! kinek kétféle fogad van:
húst és növényt rágó! Ki minden rongyodat, mely testedet fedi, más
állattól lopod, s szégyenled magadat olyannak, a hogy teremtve
vagy. Te miattad pusztul el a világ.</p>
<p>A szívek reszketnek egy kicsinyt, midőn a dörgést hallják: az
égből jön-e az, vagy az őscsoda szájából? a rettentő hang
megborzogatja a kérges idegeket. Hanem azután, ha elhallgatott az
ég, vagy a megatherion, ismét megszólal a zene, ismét elfeledve
félelem, megbánás és gonosz sejtelmek.</p>
<p>A téres utczákon néptömeg hullámzik, tarkálló csoportok
<span class="pagenum"><a name="Page_257" id=
"Page_257">-257-</a></span> zajos keveréke. Valami nagy ünnep lehet
ma Triton városában.</p>
<p>A paloták ablakai élő virágokkal vannak tele, azokkal a csodás
növényállatokkal, mik félig a mozgó, emésztő, félig a földbe
gyökerező világhoz tartoznak; roppant zöld kigyók tekergőznek a
karcsú oszlopokra fel, miknek feje csodaszép tulipánban végződik,
de a virág közepén ott van a mérges fulánk, s az összezáródó
szirmok elnyelik a kehelybe buvó kolibrit, míg a virágállat farka
gyökeret ver az élő földbe. Az erkélyek tenger fenekéről felhozott
növényzettel vannak rakva, miket az emberi ész csoda találékonysága
víz helyett a szabad léghez szoktatott, a kláris-korallok tarka
bokrai közt nyulongnak a vastag polypok érzékeny csápjai, egymásba
fonódva s örökké változtatva színüket, alakjaikat, míg az átlátszó
molluskok vastag ágbogain keresztül látni a nedv lüktetését. A
természet közönséges virágai nem ingerlik az ember gyönyörét többé;
a csoda, a rendkívüli kell a tompa, fásult érzék
felélesztésére.</p>
<p>A főutcza, a kaputól elkezdve egész a Triton templomáig, egy
szőnyeggel van bevonva, és az egész szőnyeg nem egyébből van szőve,
mint hajadon leányok fürteiből. Az ébenfekete képezi az alapot,
melybe virágkoszorúk, paloták, áldozatok, csoportok alakjai vannak
a szőke, gesztenyeszín és aranyveres hajzat minden árnyéklataiból
szőve. Bizonyára drágább kelméje nem volt világon uralkodó
fejedelemnek soha! Minden évben levágják a hajadonok hajfürteit,
minden évben hosszabb lesz a szőnyeg, s a hogy a város nagyobb
lesz, mégis átéri azt egyik végitől a másikig.</p>
<p>Ez aranynál drágább kelmén jár végig az ünnepély csoportja; mint
egy nagy hullámzó folyam.</p>
<p>Elől több mint húszezer gyermek, fiu és leány, halad énekelve a
fényes bálványtemplom felé. Énekközben valami rángatózó tánczot
járnak, melytől arczaik lázasan ki vannak pirulva, s szemeik nem
gyermeki tűzzel égnek. <span class="pagenum"><a name="Page_258" id=
"Page_258">-258-</a></span> Valami részegítő italt adtak e
gyermekeknek a Triton-ünnepély reggelén, mitől azok megittasodtak s
idomtalan ferde rángások közt énekelnek és tánczolnak a bálvány
tiszteletére.</p>
<p>Utánuk húszezer némber tódul. Termeteik fénylő kelmékkel, színes
tollakkal elfedve, arczaik kifestve a szivárvány minden színeivel,
tarka vonalokkal, ajkaik és szemöldeik megaranyozva, fejükön a
szétbontott hajfürtök száz meg száz aranysodrony közé szorítva, mik
hosszan omlanak le vállaikra. Semmi folt alakjaikon, melyen Isten
teremtő keze látszanék; az emberi őrültség mindent eltakart,
befestett, bearanyozott; csak a szemek villogása mutatja, hogy ezek
emberek, s az égető tűz bennök, hogy ezek nők.</p>
<p>A nők után jő háromszázhatvanöt agg, a bálványok papjai, arany
süvegekben, hosszú uszályos palástokkal, kezeikben egy-egy pálcza,
melyen ezüstcsengetyük lógnak. E vén, komoly emberek, azokkal a
magas süvegekkel, hosszú talárokkal, őrült módra keringnek egy
arany szekér körül, mely hat keréken gördül, minden kerék a nap
képét mutatja, s felül hat bolthajtás képez aranyszövettel bevont
ívet rajta.</p>
<p>E magas díszszekér közepén fekszik egy emberi alak: egy halvány
rém, élőhalott, kinek szemei fénytelenek, mint iszapos tengervíz,
arcza földfakó és csontjaihoz tapadt, egész tekintete fáradság,
életunalom, esztelenség jellegét viseli. Tagjai meg nem mozdulnak,
csak ajka reszket néha.</p>
<p>Ezen alak a Teczkatlepoka.</p>
<p>A Teczkatlepoka ünnepélyeiről még tudtak beszélni az Inkák
történetirói, kiket a bölcs spanyolok a veres bőrűekkel egyben
kipusztítani segítettek. Igy nevezték ők borzalmas mysteriumaik
egyik alárendelt istenségét, kit minden évben újra szoktak
választani.</p>
<p>A legdélczegebb, a legdelibb férfit kiszemelték s felvezeték a
Triton városába. <span class="pagenum"><a name="Page_259" id=
"Page_259">-259-</a></span></p>
<p>Ott a piacz közepén körülállták a nép szűzei, szép hajadon
leányai, festetlen arczczal, befonatlan hajfürtökkel, üvegszálakból
szőtt tündéri ruhákban.</p>
<p>És akkor így szóltak a választott férfihoz:</p>
<p>– Te vagy ez évben a Teczkatlepoka Isten. A minden szépségek
ura, a gyönyörök félistene, a hölgyek fejedelme. Minden virág
számodra nyílik, minden ajk tégedet csókol. Akarsz-e Teczkatlepoka
Isten lenni? elmulni, elveszni, meghalni a gyönyörben?</p>
<p>És ha a választott férfi szemei kápráznak e tébolyító szépségek
csoportozatin elbámulva, ha vére elkábítja fejét, ha azt feleli:
«igen», akkor balzsamokkal felkenve, gyöngyruhába öltöztetve
beviszik őt a Teczkatlepoka templomába, s ott él a kéj és mámor
édes őrültségében napokat, éjeket. A nép hajadon leányai, azokkal a
hosszú leeresztett hajfürtökkel látogatják őt egymásután, s midőn
kijönnek tőle, – akkor hajfürteik le vannak vágva.</p>
<p>Azokból készül a várost átérő szőnyeg.</p>
<p>E mámor, ez édes álmok tartanak egy évig így.</p>
<p>És az év utolsó napján, az utolsó hajadonnal, kit akkor választ
magának, megáldozzák őt a Triton gygásznak. Az élő bálvány elnyeli
őket. És azután választanak megint újat.</p>
<p>Tíz közül megtörténik egyszer, hogy a választott férfi szíve
kiállja e bűbájos látványt, e minden varázslatok közt a
legellenállhatlanabbat, – mert mi igézőbb, mint a női bájak? – s
azt feleli a felhivásra: «nem!»</p>
<p>Akkor letépik róla aranyköntöseit és azt mondják neki:</p>
<p>– Mezetlenül jöttél a boldog világra, úgy menj át a
boldogtalanabba. Nézd, amott a hóval fedett hegyeket. Ott lakik a
két szótalan lény: a pusztaság és a semmiség. Eredj oda. A hova az
irtózat és fáradság miatt sem ember, sem állat nem közelít soha.
Élj ott fagyban, nyomorban, egyedül. Kövessen, a ki szeret.</p>
<p>És ezzel gúnyolódva, a nők csúfoló hahotája mellett kikísérik a
megtagadó férfit a város kapuján, mely a havas <span class=
"pagenum"><a name="Page_260" id="Page_260">-260-</a></span> hegyek
felé néz, s megátkozzák, hogy soha vissza ne jőjjön.</p>
<p>Az eltávozót rendesen követi egy lény. Egy szelidebb,
szemérmesebb hajadon a többi közül, ki dús hajfürteivel takargatja
habruhája által rosszul rejtett termete bájait; ki vállára téve
kezét a kiüldözött férfiunak, vele megy az ismeretlen hideg világba
a gyönyörök városából.</p>
<p>Mert e tagadó igét nem mondhatja más, mint az igaz tiszta
szerelem; a mely oszthatlan, mint az Istenség maga.</p>
<p>Ily való szerelem példája történik itt minden tíz
évfordulóban.</p>
<p>A kigúnyolt, sárral hajigált szerelmesek azután eltünnek a
jégbérczek ködös, felleges tájékai közé, s soha sem látja őket
többé semmi emberi szem, hogy bánatukon, töredelmükön
gyönyörködhetnék. Nem történt még soha, hogy visszakérezkedtek
volna városukba. Úgy hiszi mindenki, hogy ott elfagytak, eléheztek,
vadállatok széllyeltépték őket, a nyomor sírba fektette.</p>
<p>Így megy végbe a Teczkatlepoka ünnepélye évről-évre, a midőn a
Triton ordítása széthangzik mérföldnyi területen, a midőn megérzi
az éhség napját, s a kéjben elhalt, megőrült áldozatot felteszik a
diadalszekérre, mely aranyból van verve, s énekelve, zenehang közt
viszik őt a halálra.</p>
<p>Ez ama férfi története, ki az arany szekéren fekszik.</p>
<p>A menet tovább halad; a bálványpapok után jönnek a nép
hajadonai, koszorúzott fővel, lengeteg ruhával, az áldozat leánya
ezüst szekéren vonatik közöttük.</p>
<p>E féltündéri, félpokoli jelenet után következnek a nép
férfiai.</p>
<p>Minő férfiak! Görbe, elferdült termetek, előre csukló térdekkel,
hajlott nyakkal, izomtalan karokkal, kiknek arczán semmi lélek,
szemeikben semmi tűz; járásuk olyan, mint a mámorosoké, nyomorú,
hervatag alakok. Ha van közöttük egy délczegebb, daliás alak, az
mint csoda tünik ki az egész népcsoportból; s valamennyinek
arczvonásain, <span class="pagenum"><a name="Page_261" id=
"Page_261">-261-</a></span> a szépen úgy, mint a rútakon van valami
átkozott bélyeg, mely egy eltitkolhatlan vonásból áll az ajkak
körül, amaz ismeretlen vonásból, mely a vadállatot, a dæmont és az
őrültet jellemzi.</p>
<p>A legkiáltóbb tanubizonyság egy faj végromlásáról, ha női nagyon
szépek, s férfiai nagyon rútak. Ott nem messze van a megoszlatás
napja.</p>
<p>Végre a férfiak csoportjai után következik egy pokolí, észvesztő
tömeg, oly szörnyetegekből, miknek emberi nyelv még nevet nem
adott. Állatok emberfejekkel és emberi alakok undok állatfőkkel;
rettentő megcsufolásai a szent természet isteni rendének:
borzalomgerjesztő középlények az ember és a fenevad között;
átkozott tanujelei az emberi ész őrült hanyatlásának, minőre a mult
kor történetei az ismert földön csak egy esetet tudnak említeni a
cretai minotaurusban.</p>
<p>A boldog szigeten ez Istent gúnyoló lények egész népet alkotnak,
s a kik látják őket, nem is borzadnak már vissza képeiktől.</p>
<h3>IX.</h3>
<p>Egyetlen nagy gömbölyű ablak a kúptetőn vet világot a Triton
templomába.</p>
<p>A rémalakok faragott szobrai közepett, melyek oszlopokul emelik
a tetőt, a terem közepén ül az ősvilági csoda maga, kinek
alkotásában a teremtőerő az ember-idomot leginkább utolérte: a homo
diluvii…</p>
<p>Ülve is négy ölnyi magas, lábai aránytalanul rövidek, míg hosszú
könyökei térdein nyugszanak. Egész testét kékeszöld pikkelybőr
fedi, milyen a tengeri kigyóké, mely a vénségtől vastag ránczokat
vetett. Arcza hasonlít az emberi arczhoz, a bőr világosabb kék
rajta mint a test egyéb részein, s pisze, alig kiálló orránál
fényesre megfeszül; homloka alacsony, lenyomott, szemcsontjai alól
két kiülő szemcsillag mered elő, oly hideg, mint a kő, a
<span class="pagenum"><a name="Page_262" id=
"Page_262">-262-</a></span> rubin fájó piros színével, mely körül
fényes aranykarika látszik, mint a halaknál; szája ajkak nélkül,
csak akkor látszik, ha felnyitja azt, s akkor szélesen elnyulik
apró gömbölyű két füléig, miket vékony hártya takar.</p>
<p>Fejét fényes aranykorona ékesíti négy felálló hegyes szarvval,
derekát gyémántos hímzett lepel övezi, mely alól hosszú
fésügerinczes gyílfark nyulik le a trón alá kunkorodva.</p>
<p>Így ül mozdulatlanul a szörny évről-évre arany karszékében.
Egyetlen jelensége életének, hogy szemeit lomhán alázárja, s
évenkint egyszer megéhezik, ordítva eltátja száját, azután jóllakik
és ismét elhallgat, és egy évig csendesen marad, két kezét két
térdére fektetve, s mozdulatlan szemeivel bámulva a többi
kőcsodákat; érzéketlen minden külbefolyás iránt.</p>
<p>Az emberek beszédei, a csöndes állati hangok, a körüle hangzó
zene ép oly hallatlanok rá nézve, mint nekünk a csigák szerelmes
suttogása, s az apró hangyák bölcs beszédei egymás között. Csak a
vele egyrangú ős csodák hangjait érti ő.</p>
<p>A lomha szörnyeteg csak hangjában s ijesztő alakjában birja
minden erejét, egy gyermeket nem volna képes megölni, ha az szemébe
merné mondani, hogy tőle nem fél; és mégis úgy reszket előtte az
egész nép; szolgáit, a növényevő mammuthokat, megatheriont,
iguanodont szántóföldjei zsengéivel hizlalja, őt magát legjobb
férfiai, legszebb szűzei vérével, és lábaihoz rakja bányái aranyát,
tengerei gyöngyét, ligetei fűszerét és nevezi őt urának, Istenének,
a ki nem egyéb egy elkésett őscsodánál, a ki túlélte a századokat,
miket a természet élte határául szabott s tehetlen növényi
tengődését átnyujtá egy másik ivadék lakta világba, melynek
nemzedékei minden félszázadban elhalnak és újra születnek, a
gyorsan élő, gyorsan változó, gyorsan élvező emberek világába.</p>
<p>A rút, kegyetlen ünnepély véget ért. A Teczkatlepokát és hölgyét
bevitték a Triton templomába. <span class="pagenum"><a name=
"Page_263" id="Page_263">-263-</a></span></p>
<p>A nehéz érczkapuk bezáródtak a háromszázhatvanöt pap után.</p>
<p>A mi a templomon belül történt, azt soha sem látta senki a nép
közül. A szörny ordítása hangzott nehány perczig, azután minden
elcsendesült; a kapukat újra kinyitották, s a kilépő főpap tudtára
adá az egybegyűlt sokaságnak, miszerint a Triton hatalmas szavára
aranyszegélyű felhő szállt alá az égből, az felvevé a Teczkatlepoka
Istent, hölgyével együtt, és elrepült vele oda, a hol egy olyan
boldog, kéjekkel tele örökkévalóság vár reája, a milyen boldog volt
ez az egy év, a melyet eltöltött a földön.</p>
<p>A ki kétkedni tudott, megszámlálhatta a templomból kilépőket:
háromszázhatvanöten voltak; kettővel kevesebben, mint a hányan
beléptek, s a templomon belül senki sem volt, csak a nyugodt,
kőmerev élő bálvány, nagy szája, rémszemei becsukva, mint a ki
jóllakott és most aluszik.</p>
<h3>X.</h3>
<p>És most el az új isten-választáshoz.</p>
<p>Egy nagy amphitheatrumszerű tér fogadja be a város népét, négy
emelet egymás fölött, ezüstözött rézoszlopokkal, mindegyik oszlop
koronája egy madárfőn végződik, mely ezüstcsövön át részegítő italt
csorgat alá a körülfutó medenczébe, az ezernyi ragyogó vízsugár,
mely a húsz ölnyi magasból hull alá, bűbájos ragyogványt ád a tér
belsejének. A nép, mely a karzatokat elfoglalá, kicsapongó
jókedvével szürcsöli e mámoresőt, míg a rút félemberi szörnyek
alant a medencze körül feküsznek, úgy iszszák a kábító italt; a
melyik nem győzi tovább, fejét tartja a hulló nedv alá, úgy áztatja
magát. Némelyikben meggyullad a kárhozatos szesz, s az bömbölve
futkos keresztül a népcsordán; egy tűzokádó pokolbeli szörny! A
közép emelvényre a gyermekeket ültették, a kiket elhoztak ide, hogy
lássanak jó példát, hogy vegyenek részt ez ünnepélyben, melyet
elmondani borzalom. <span class="pagenum"><a name="Page_264" id=
"Page_264">-264-</a></span></p>
<p>Középen tizenkét aranyozott lépcsőemelvényen áll a
háromszázhatvanöt pap; a lépcsők alján ülnek a zenészek, hosszú
ezüst kürtjeikkel, üveg fuvoláikkal, a miknek lágyédes hangja
felkeresi a szív minden rejtekeit, s ittassá teszi a lelket. Az
emelvény négy sarkán illatos füstölők égnek, nagy metszett arany
medenczékben, kábító füstpárát hintve szét az egész sokaságra.</p>
<p>A papok intésére megnyílnak az amphitheatrum rostélyai, s miként
hajdan a római circusok carcereiből a halálra szánt küzdőket, úgy
vezetik elő azokból a két férfit, kik közül a nép egyet Istenének
fog választani, hogy egy évig annak legdrágább kincsét, leányai
szerelmét hozza áldozatul.</p>
<p>Két férfit találtak a papok kitünőnek a többi közül: egyiket az
ichthiosaurus, másikat a megatherion papja fedezte fel; és most a
nép fog választani a kettő közül.</p>
<p>Mindkét férfi sűrű fátyollal van letakarva, míg az emelvény
lépcsőin felviszik őket, akkor a többi papok leszállnak onnan, csak
a két főpap marad ott pártfogoltjaival.</p>
<p>A nép zaja lassú zsibongássá csendesül el, feszült figyelemmel
néz mindenki a két leplezett alakra, kik a négy füstölő kék felhői
között állnak.</p>
<p>Most előlép az ichthiosaurus papja, s leemeli az első férfiuról
a fátyolt:</p>
<p>– Lássátok és bámuljátok őt.</p>
<p>Egy hat láb magas irtóztató alak, arcza inkább fenevadé, mint
emberé, torz szakálla, összenőtt szemöldei, tompa orra, széles
felduzzadt ajkai iszonyú állati erőre mutatnak nála; széles vállain
és vastag karjaiban idomtalan izmok látszanak dagadni. Az egész
alak félelemgerjesztő. De öltözete ragyogóvá teszi sötét
tekintetét. Köntöse tarka gyöngyökkel van hímezve és aranynyal
kivarrva, sűrű kemény haját arany sisak szorítja arczához, melynek
taréja gyémántokkal és villogó topázzal van kirakva, baljában
széles paizsot tart, melynek széleiről csatában megölt
ellenségeinek hajfürtei csüngnek; jobbjával <span class=
"pagenum"><a name="Page_265" id="Page_265">-265-</a></span> öt
lábnyi hosszú rézpallosra támaszkodik, melynek széles lapja bűbájos
képekkel van teli vésve. Súlya félmázsa e fegyvernek.</p>
<p>A mint leleplezék a férfit, a nép örömkiáltása hangzott fel
egyszerre, mely elcsendesültével az emberszörnyek állati
nyerítésében mult el.</p>
<p>Ekkor a megatherion papja lépett oda a másik alakhoz s
alácsúsztatva termetén a fátyolt, kiáltá a néphez:</p>
<p>– És most lássátok és hódoljatok.</p>
<p>A második férfi termetét nem rejté sem arany, sem gyémánt. Az
idegenek egyszerű fehér öltözete volt rajta, mely deli alakját
olyannak engedi láttatni, a minő valóban, idegen szépséget nem
hazudva hozzá. Fedetlen fejét nem ékesíté más, mint gazdagon leomló
hajfürtei, s oldalának minden ékessége egy rövid kard volt, mely
azt kivánja, hogy a ki ellenségével akar beszélni, közel lépjen
hozzá.</p>
<p>A pap szólott a néphez:</p>
<p>– Ime, idegen férfi ez; távol tengerentúli országból, kit Triton
hatalmas karja hajóstul együtt ide hozott. Szemeiben más tűz ég,
szivében más vér kering, miként a mi népünk szivében, orczájának
tekintete előtt elhomályosul minden férfi arcza, a ki partjainkon
született. Én nem szólok többet. Vannak szemeitek. Tegyetek
választást.</p>
<p>A másik pap kiáltott.</p>
<p>– Ki akarja a bajnokot?</p>
<p>A néptömeg közül alig szállingózott egy-két koszorú a
felhivásra, mit romlott izlésű hölgyek vettek le fejeikről, hogy a
félvad herculesi alaknak hajítsák.</p>
<p>És midőn a megatherion papja kérdezé:</p>
<p>– Ki akarja az idegent Istenül?</p>
<p>Akkor egy vihar támadt hulló koszorukból, a delnők letépték
fejeikről, kebleikről virágaikat, s diadalkiáltással szórták azokat
mind az idegen férfi felé, hogy az egész amphitheatrum tere egy
virágesőtül öntözött kertté változott át. <span class=
"pagenum"><a name="Page_266" id="Page_266">-266-</a></span></p>
<p>«Őt, egyedül őt és senki mást!»</p>
<p>A gyémántos, aranyos dalia haragos büszkén szállt le papjával
együtt az emelvényről, nagy, villogó rézkardját vállára vetve, s
elkeserülten ült meg a legutolsó lépcsőn.</p>
<p>Az idegen férfi egyedül maradt papjával az emelvényen, ki a
férfi szép hajfürteit illatos rózsakoszorúval fonta körül,
diadalmasan üdvözölve őt:</p>
<p>– Légy üdvöz, Teczkatlepoka Isten; légy üdvöz a szépek, a
gyönyöradók nevében; te választottja a népnek. Im vedd át
birodalmadat minden szépségek királya, gyönyörök félistene, hölgyek
fejedelme. A virágokat, a mik számodra nyílnak, a szemeket, a mik
érted epednek, az ajkakat, a mik rád mosolyognak. Üdv neked,
Teczkatlepoka Isten!</p>
<p>A nép tombolva ordítá utána az üdvkiáltást. Az amphitheatrum egy
sötét szegletében pedig ott ült búsan, lefátyolozott arczczal egy
szomorú alak, egy reszkető hölgy, kezében az egy igaz Isten
frigyládáját tartva és sóhajtva nyögött magában.</p>
<p>– Oh Bar Noémi!</p>
<p>Bar Noémi nem hallá e gyönge hangot; az üvegfuvolák zenéje, az
ezüstkürtök lágy összhangjai bűbájos, észháborító dallá olvadtak
agyában a gyermekek kardalával s a szűzek énekével össze; Byssenia
szava nem hangzott azokon keresztül.</p>
<p>A csábító tüneményalakok ott tánczoltak el előtte, ködruhában,
habruhában; szétbomlott hajfürteik úgy repkedtek szét a légben,
villogó tűz-szemeik jobban ragyogtak a napnál, annyi szépség, annyi
gyönyör; ki ne vesztené eszét itt.</p>
<p>És a nyögő, fájó sóhaj másodszor is hangzott újra.</p>
<p>– Oh Bar Noémi!</p>
<p>És az ifjunak úgy tetszett, mintha könnyű borzadály reszketne át
tagjain.</p>
<p>Mi volna az? Van-e szemed? Van-e szived? Volnának-e érzékid, ha
itt kételkedni tudnál? Hogyha száz év <span class=
"pagenum"><a name="Page_267" id="Page_267">-267-</a></span> várna
rád, nem odadnád-e mindannyit egy ilyen tekintetért, és az égi
üdvösséget, a mi túl az életen vár, e látmánynak birtokáért? Ezer
meg ezer csábalak tánczol körüle bűvös-bájos tündekörben, mindig
többen, mindig szebbek, mindig közelb-közelb jőnek, arczát éri
lehelletük, lelkét égetik szemeik, énekük szivét átjárja. Csak egy
szó kell ajakáról, hogy elmerüljön e tengerben csupa merő
édességből, hogy elveszszen a legédesebb halállal, mely nem egyéb,
mint egy hosszú – hosszú csók.</p>
<p>A zene, az ének egyre varázslóbban hangzik, a füstölők bájillata
mámorral tölti el a léget, a hófehér karok az Istenné emelt férfi
vállait érintik már: midőn újra harmadszor is hangzik a szó, még
fájóbb, még keserűbb.</p>
<p>– Oh Bar Noémi! Oh Jehovah Isten!</p>
<p>Egyszerre felrezzen ő. Mint ki álomból ébredt fel, csodálatos
mély álomból, mely tagjait kötve tartá. Fejéhez kap, a
rózsakoszorút letépi onnan s kétfelé szakítva, lábaihoz hajítja azt
és dörgő hangon kiált:</p>
<p>– Én Isten nem vagyok! Egy az Úr, az Jehova!</p>
<p>A zene, a dal elhallgat egyszerre, mint mikor a hárfa húrjait
kardcsapással vágják ketté, a bűbáj széllyel van törve, a csábító
tündéralakok arczai vad furiákká változnak, az édes harmonia
égrendítő zűrhanggá válik; átok, gúny és undok kaczaj tölti el a
mélységes tért s a félszörnyek bömbölése, nyerítése.</p>
<p>Ám ha ég, föld reszket is az utálatos ziharban, nem reszket Bar
Noémi szive. Megtalálta azt a nevet, mely neki erőt adott elemek és
harczok között, s kivonva kardját oldaláról, most úgy áll ott a
tomboló néptömeg közt, mint egy Isten! Mint egy férfi, a hol
nincsen férfi több.</p>
<p>És szól az ellene támadó vad tömeghez, olyan hangon, mely
túldörgi átkaik rikácsolását.</p>
<p>– Triton városa népei! Ti bálványimádó gyávák! Ti élő festett
koporsók, kiket még életükben elhagyott a lélek; halljátok
szavamat. Az én nevem Bar Noémi. Védelmem az egy igaz Isten, kinek
arczát nem láthatja emberi <span class="pagenum"><a name="Page_268"
id="Page_268">-268-</a></span> szem. Bátorságom az én erős kardom,
melyet soha senki meg nem csúfolt. Ime kimondom néktek, kik
csufoljátok az Istent s csufoljátok annak nemes képmását, a férfit,
hogy benneteket utállak és megvetlek s nincs kapuitokon belül sem
agg, sem ifju, ki előtt szivem megrendüljön.</p>
<p>A szégyen és a harag elsáppadása terült el mindenki arczán.
Másutt pírja van a haragnak, a szégyennek, itt fehér volt annak
színe, mert Bar Noémi igazat mondott, mert az egész nagy városban,
a gyönyörök városában nem volt egy férfi, a ki föl merte volna
emelni karját az idegen férfi ellen, a ki őket meggyalázta; mert
úgy állt ő közöttük amaz emelvényen vakmerő arczával, kivont
fegyverével, mint egy bosszúangyal, a ki büntetni jött, nem
emberekkel harczolni.</p>
<p>A gyémántsisakos dalia, azzal a széles, hosszú rézpallossal,
azzal a herculesi termettel, ott ült a legalsó lépcsőn és fejét sem
fordítá felé.</p>
<p>A papok, az öregek kétségbeesve rohantak hozzá, és nógaták,
biztaták, hogy álljon fel és mossa le a gyalázatot az egész népnek
arczáról: a férfi nem akart mozdulni; a kábító kéjital még
zsibbasztva tartá testét, lelkét. A gyönyörök bölcsei vesztükre
találták fel mysteriumaiknak e mindenható nedvét, mely a férfit
megalázza, a szivet ellágyítja s a hősi bátorság helyett puha
kéjvágyat önt a szívbe, hogy Hercules megszokja a tarka szoknyát és
az orsópörgetést.</p>
<p>Végre új italt hoztak számára, melyet a harczba menőknek szoktak
adni. Erős ideglázító ital volt az, fenevadak tajtékjából, mérges
fáknak gyümölcséből, melytől vérszomj száll a szívre, olthatatlan.
A harczital tűzcseppjei átjárták a férfi idegeit s most fölkelt az,
s körülhordá vérben forgó vad szemeit, s kiduzzadt ajkain a düh
sárga tajtéka habzott; arczai tűrhetlen lángoktól látszottak
égni.</p>
<p>– Ki az, ki engemet hívott? kiálta vad, rikoltó hangon, mely
hasonlatos a veszett fenevadéhoz, s nagy mellét <span class=
"pagenum"><a name="Page_269" id="Page_269">-269-</a></span> előre
feszítve, széles nehéz pallosát megforgatá feje fölött mind
nádszálat, és szemeiből zöld tűz lövellt szét, és lábainak
toppantása alatt lesülyedt a kő a kemény földbe.</p>
<p>«Old meg őt! az átkozottat, a rút idegent, a nép csufolóját!»
hangzott a karzatokról, s minden kéz oda mutatott a lépcsők tetején
álló Bar Noémira, a kit nehány percz előtt koszorúkkal halmoztak
el.</p>
<p>A viador bőszült ordítással forgatá meg feje fölött pallosát, s
éktelen fejét megrázva, mint a vérszagolt oroszlán rohant fel az
emelvényre.</p>
<p>– Triton segíts! ordítá az egész népség.</p>
<p>– Csak egy elhaló csöndes hang a circus egyik oszlopánál
sóhajtá: «segíts Jehova!»</p>
<p>Bar Noémi egy nyommal sem lépe hátra. Mintha érczből volna öntve
ott azon az emelvényen, úgy várta ellenfelét, s oda vetve magát
bőszült csapása elé, visszavágott neki bátran.</p>
<p>A légben találkozott a két fegyver; nagyot csendült mind a
kettő. A nagy széles rézpallos az óriás kezében markolatban hasadt
ketté s a légben süvöltve magas ívben repült alá a nagy térre; az
aczélkard Bar Noémi jobb kezében még csak csorbát sem kapott.</p>
<p>A nép hangja egyszerre ketté volt vágva. Ez országban nem
ismerték a vasat, minden fegyver rézből készült, s im a karcsú
kékes fényű ismeretlen ércz az első csapásnál ketté szelte a nagy
vörössel ragyogó pallost.</p>
<p>«Jaj Triton, jaj!»</p>
<p>A viador megrettenve tartá Bar Noémi elé széles ezüst paizsát,
melyről annyi megölt ellenség hajfürte lógott.</p>
<p>A kard csendült, a paizs döngött, s a második csapás után két
darabba kettéválva látta a nép az ezüst vértet bálványcsodák
képeivel.</p>
<p>«Jaj Triton, jaj!»</p>
<p>Az óriás térdre bukott a csapástól, s csak nagy erős karját
birta maga elé tartani még; de Bar Noémi megragadta <span class=
"pagenum"><a name="Page_270" id="Page_270">-270-</a></span> öklét
egyik vaskezével, hogy csontjai ropogtak bele, s egy végső rettentő
csapást mért ellene sisakjára.</p>
<p>A lesujtó aczél alatt szikrát hánytak a gyémántok és topázok,
mintha villám sujtott volna. S mintha villámsujtott volna, úgy
esett le holtan, hanyatt az aranyos emelvényről a nagy rengeteg
óriás, holt szemeit szétmeresztve a nagy halálos éjszakában.</p>
<p>A megrettent nép arczra borulva omlott a földre; a papok
megtépték ruháikat, úgy vetették magukat Bar Noémi lábaihoz.</p>
<p>Alázatosan meggörnyedt fővel csuszott hozzá a megatherion papja
és reszketeg hangon kérdé:</p>
<p>– Idegen népek Istene, ki villámokat viselsz kezedben, mit
kivánsz tőlünk?</p>
<p>– Nőmet kivánom, kit tőlem elszakítottál, frigyládámat, melyben
Jehova parancsai vannak és azután el akarom hagyni e várost.</p>
<p>E szavaira hálakönyekkel szemeiben lépett elő Byssenia a rejtő
oszlop mellől, s csókokkal halmozá el Bar Noémi kezét, azt az
erőst, azt az állhatatost.</p>
<p>«Oh mi boldog nő!» sóhajtának a Triton városa delnői, kiknek nem
adatott a gyönyör, büszkén mondhatni el magukról: «én férjem neje
vagyok!»</p>
<p>Senki sem merte a városból eltávozó Bar Noémit gúnynyal,
csúfsággal háborgatni; a nép, mely odáig kisérte, fel sem mert
nézni rá.</p>
<p>«Nem ember ő, mondának a papok, hanem egy idegen nép istene,
kivel nem bir emberi kéz. Egy mogorva, haragos, rideg Istenség, a
ki nem illik a Triton városába. Örüljetek, hogy eltávozott
örökre!»</p>
<h3>XI.</h3>
<p>Száz érczkapuja volt Triton városának, melyből a világrész
minden tájaira kőből épített utak vonultak; csak egy kapuból nem
vezetett sehova az út, mely a havas hegyek <span class=
"pagenum"><a name="Page_271" id="Page_271">-271-</a></span> felé
nyílt, a hol a semmiség és pusztaság láthatatlan Istene lakik, a
hová a földi boldogságot megutált emberek szoktak elvándorolni a
gyönyörök városából. E kapunak kőszöbét is benőtte a fű, nem igen
tapossák azt le.</p>
<p>Bar Noémi vissza sem tekintett az elhagyott városra, a míg a
hegyek alá nem ért. Ott, hol a délszaki növényzet elhagyja a földet
s helyet ad a szomorúbb erdőknek, hol a pálmák helyett fenyők
kezdődnek, a legelső fenyőfa tetején ott turbékolt a szép tali
madár, az aranyszárnyú galamb, s felszállt Bar Noémi előtt, midőn
az a hegyek közé jutott, s miként előbb a tengeren, úgy vezeté most
a bujdosókat erdők, bérczek kietlen honán keresztül.</p>
<p>Az önként termő fák, füvek elmaradtak itten, az a föld
kezdődött, mely ingyen nem nyitja meg keblét, mely a rest fiunak
mostoha anyja, melynek szerelmét meg kell érdemelni. Ez a hely, a
hova a paradicsomból kihozta Isten az embert, és megáldá őt,
mondván: «verítékeddel egyed a te kenyeredet!» Hibáztak a hajdankor
bölcsei, midőn ezt átoknak nevezték, áldás a munka, s a veríték az
orczán a legszebb dísze Isten képmásának.</p>
<p>Bércz bércz fölé emelkedék; Bar Noémi és Byssenia mindig
magasabbra hágtak, s kebleik szabad lélekzése érezteté, hogy itt
közelebb járnak már az éghez.</p>
<p>Egy magasló szirtfokon leszállt előttük a galamb a földre,
mintha mondaná nekik: «e helyen megálljatok». Az illatos pázsit
körül fehér és kék csengetyű-virágocskák bókolgattak az érkezők
felé, a zöld bokrok közül sárga énekes madárka zengett eléjük
szerelmesen, és az mind oly ismeretlen szép és új volt.</p>
<p>Csak most tekinte még hátra Bar Noémi. Az elhagyott táj mély
sárga ködben feküdt alatta, mely halálszínt adott az egész
vidéknek, s melyet semmi szellő nem volt képes fölverni onnan; a
rónát ellepő városok magas tetőzetén, az óriás oltárokon égtek az
áldozat tüzei, a nehéz sötétkék füst nem birt fölvergődni az égbe,
valami visszanyomta azt a földre, s mint egy átokkal terhes felleg
úgy <span class="pagenum"><a name="Page_272" id=
"Page_272">-272-</a></span> állt az mozdulatlanul a házak fölött,
körülfolyva a tornyok kupoláit s a bálvány mereven álló
szobrait.</p>
<p>A távol látkörön csalóka délibáb űzé játékait, felfordított
városok alakját mutatva az égben, tornyok és paloták tetőikkel
lefelé álltak a szédelgő magasban, a pálmák koronáikkal
megfordítva; egy pillanatban szertefoszlott minden és paloták,
városok eltüntek az égről, a láthatár, a róna egész a Triton városa
kapujáig egy tengerben úszott, melybe a túlemelkedő fák, s a magas
falak messzenyuló árnyékot látszottak vetni; a városok fölött
vitorlás gályák úszkáltak.</p>
<p>Pillanatok mulva a tenger is elmult; a délibáb megszüntette
játékait, a láthatár kitünt, erdőivel, mezőivel s tornyos
városaival újra.</p>
<p>Bar Noémi és neje bámulva látták e csodatüneményt, melynek
csodás jelentését csak az isteni titokba látó lélek fejthetné meg,
s kezeik összefonódtak önkénytelen, szívszerinti imára, hogy a
mindenható Úr fordítsa el erős boszúálló kezét a tőle eltávozott
népről s ne engedje az ő fenyegetését oly szörnyen betelni
rajta!</p>
<h3>XII.</h3>
<p>Túl a bércz másik oldalán egy másik világ terül el.</p>
<p>Tizenegy havas orom csoportosul egymás körül, s a havasok
lábainál népes falvak, szántott mezők, boldog, nyugalmas
hajlékok.</p>
<p>Azon boldogok laknak itt, kik a gyönyör világából eltávoztak
időnként s fölkeresték a senkitől nem óhajtott havasokat, a hol a
pusztaság lakik, ott hazát alapítottak s századokról-századokra
felszaporodtak egy néppé, mely munkában, tisztaságban boldogul élte
napjait.</p>
<p>Semmi fény, semmi ragyogás nem volt ott, csak az arczokon;
kincse senkinek más, mint a mit a szívben hordoz, s a legfőbb öröm
a földön – a gyermekek fecsegése. <span class="pagenum"><a name=
"Page_273" id="Page_273">-273-</a></span></p>
<p>E bátor férfiak, szelid nők örömtelten fogadák az új
jövevényeket, s közerővel építének számukra kunyhóik sorában
kunyhót, kerítének számukra kertet, elláták a legelső
életszükségletekkel s segítségül voltak nekik legelső
munkálataikban.</p>
<p>Midőn házuk, telkük rendben volt már, tűzhelyük melegen, ólaik
barmokkal ellátva, akkor felhívták őket a «legvénebb»-hez, a ki
lakik a legmagasabb hegyek között, s onnan lát és itél többi
emberekre.</p>
<p>A tartomány ősz vezére oly kunyhóban lakott, miként a többi nép
s semmi sem különbözteté őt meg alattvalóitól, csupán csak bölcs
szelleme, s színről-színre ismerék őt még az apró gyermekek is,
bárha bíbort nem viselt.</p>
<p>Ott elmondá előtte Bar Noémi mindazon csodaeseményeket, a miket
keresztülélt; csodás menekülését vitorlátlan, kormánytalan hajón
egy távoli világrészből; a szörnyjeleneteket Triton gonosz
városában, istenitéleti harczát az óriás viadorral, és azt a titkos
tüneményt az égen, mely a városokat felfordítva mutogatá
előtte.</p>
<p>Az ősz férfi feje mindig jobban aláhanyatlott Bar Noémi beszéde
alatt, s midőn az utolsó jelenetet elmondá előtte, arczczal bukott
az a földre és elkezdett sírni keservesen.</p>
<p>Bar Noémi megdöbbenve kérdezé az öregtől siralma okát.</p>
<p>Az öreg felelt neki könyező szemekkel:</p>
<p>– A miket elmondál ifju, bizonyítják, hogy eljövendő az idők
teljessége, melyben az Úr itéletet tartani eljő a világ fölött, s
külön választja az igazakat a hamisaktól, és elvesznek a milliók a
földszínéről és a föld elmulik alattuk, mely bűneiket nem birja
viselni többé.</p>
<p>És az agg keserűen siratta meg a világot, mely végéhez
közelget.</p>
<p>Bar Noémi letörlé az öreg könyeit, s fölemelé őt a földről.</p>
<p>– Ne sírj. Az Úr haragja megengesztelhető. Nemzetem történetei
közt olvasám, hogy egyszer kimondá az Úr egy nagy világváros fölött
kemény itéletét, hogy elsülyedjen <span class="pagenum"><a name=
"Page_274" id="Page_274">-274-</a></span> az, s elküldé prófétáját
a néphez, a ki tudtul adná annak, hogy ha bűnét meg nem bánja,
elvész városával együtt. A nép megtért, vezekléssel, bűnbánással
elfordítá az Úr boszuló balkezét fejéről és megmarada. Másszor
történt, hogy nyolcz várost elitéle az Úr, hogy földből kirohanó
tűz s égből hulló tűzeső által megemésztessenek azok, és helyüket
büzhödt tenger foglalja el. E városok egyikében lakott egyetlen egy
igaz ember, a ki Istent szívében hordozá. Az Úr tudatá e férfival
rettentő itéletét és inté őt, hogy hagyja el a veszendő várost. Az
igaz férfi leborula Isten előtt és könyörge: Oh Uram! elveszíted-e
a jót a gonoszszal együtt? És akkor azt felelé neki Isten: «ha
találsz Sodomában öt tiszta embert, megkegyelmezek azon városnak».
Halld öreg, a mit Isten kimonda, meg nem másítja azt soha, mert az
ő szava erősebben áll, mint az égen ragyogó világok. Azért azt
mondom én neked: válaszsz ki éped közül négy férfit; a kik igazak
járásukban, tiszták beszédükben, kik soha meg nem ronták
felebarátaikat, nem óhajtják az idegen nejét, nem tagadták sem
szóval, sem tettel az Istent. Én elmegyek velök Triton városába és
leszünk abban öten. Öt igaz emberért nem hagyja az Úr elveszni a
világot.</p>
<p>A vén megcsókolá Bar Noémi arczát és áhitattal monda neki:</p>
<p>– Valóban, te vagy az Úrnak prófétája, kinek eljöveteléről a
hagyományok szólnak, mert e gondolatot az Úr sugallta szívedbe.
Tulajdon négy fiam lesz az, a ki el fog veled menni. Lelkök, mint
kristály, oly tiszta és szívökben nincs félelem. Öt férfi megmenti
a népet.</p>
<p>Azzal elővezetteté fiait az agg, és együtt megmosdának Bar
Noémival égből hullott vízben, letérdelének az agg elé és az
megáldotta őket.</p>
<p>Midőn megindultak az útra, Byssenia átölelte férje nyakát és
kérdezé tőle:</p>
<p>– Hová indulsz? <span class="pagenum"><a name="Page_275" id=
"Page_275">-275-</a></span></p>
<p>Bar Noémi soha sem hazudott, de nejét nem akará búsítani, s azt
felelte neki:</p>
<p>– A paradicsomba.</p>
<p>És igazat mondott, mert Triton városa a gyönyörök paradicsoma
volt.</p>
<p>Midőn odább mentek, Byssenia újra megcsókolá férjét és
kérdezé:</p>
<p>– Ha a paradicsomba mégy, miért nem viszesz engem is magaddal?
Valót mondj, hova utazol?</p>
<p>Bar Noémi most sem hazudott, felelvén nejének:</p>
<p>– A pokolba.</p>
<p>Triton városa valóban az volt.</p>
<p>A nő azonban sírva borula nyakába s sírva kérdezé
harmadszor:</p>
<p>– Oh férjem, oh Bar Noémi, hová akarsz te menni?</p>
<p>És harmadszor felele Bar Noémi, kezét az égre emelve:</p>
<p>– Isten színe elé!</p>
<p>És valóban Isten itélőszéke álla ott, a hova ők most
indultak.</p>
<p>A szélső hegytetőre érve, a honnan a rónára lelátni, ismét
fölmerültek előttük a fata morgana csodatünemény képei, a légben
lebegő paloták, a felforgatott városok, függő kertek, csigatornyok,
miknek szétomlása után sík rezgő tenger boríta el hegyet-völgyet,
hogy csak a távoli ormok és a bálványok fejei látszottak ki a
hullámzatos özönből.</p>
<p>– Isten jelentései ezek! szólt áhitattal az agg, s megáldá az öt
férfit, hogy legyenek erősek Istennel harczolni egy világrészért és
egy világrész népével az Istenért.</p>
<p>És Bar Noémi kezét odavoná ajkaihoz s rálehellve annak
tenyerére, mondá:</p>
<p>– A kit te megáldasz, az meg legyen áldva; a kit te megversz, az
meg legyen verve.</p>
<p>Az öt férfi így szállt le a havasokból.</p>
<p>Az agg pedig visszavezeté Bysseniát kunyhójába és leányai közé
vezeté őt, kik őt testvérekül fogadák, s midőn <span class=
"pagenum"><a name="Page_276" id="Page_276">-276-</a></span> látá,
hogy a nő titkon könyez eltávozott uráért, vigasztalva mondá
neki:</p>
<p>– Ne félj, vissza fog ő térni.</p>
<h3>XIII.</h3>
<p>A város messziről fénylett az esthomályban, mire az öt férfi a
kapuhoz ért. Minden ház fáklyákkal és színes lámpákkal volt
kirakva. A virágok ünnepe kezdődött ma, mely eltartott három napig.
Ez idő alatt tele volt minden utcza és háztető illatos virággal
hintve, az oszlopok tarka füzérekkel bevonva, s egyik szobortól a
másikig koszorúkból fűzött lánczok a téreken keresztülvonva.</p>
<p>A virágok ünnepe a szerelem ünnepe is, a rózsa, a tavasz, a
virágos mező a legerősebb csábítók. Ismerték őket a Triton
városában is, s boldogoknak tarták magukat az emberek, midőn ez
ünnep kezdődött: a rózsák, a virágok, a tavasz ünnepe.</p>
<p>A virágokkal behintett utczákon öt szomorú férfi halad
keresztül, vállaikra vetve palástjaik, kezeikben hosszú dárdák. A
kik találkoznak velük, csodálkozva néznek utánuk. Triton városában
nem járnak a férfiak egyedül e napon, mindenkinek van vidám társa.
Sem fegyvert nem viselnek e napon e kapukon belől: bizonyára
idegenek ők, a kik nem ismerik a szokást.</p>
<p>A virágok piaczának közepén áll egy vén odvas olajfa, ágai a
földig hajolnak már, s fényes sötét levelei erdőt vonnak a törzs
körül.</p>
<p>Az öt daliás idegent hívják minden házkapuban nyájas szóval,
édes hangon. Mosolygó arcz, csábító szem néz rájuk a háztetőkről s
az utczák kereszthidjairól virágot szórnak fejeikre.</p>
<p>Ok hallgatva és nem tekintve félre, jutnak el a vén olajfáig,
ott letűzik dárdáikat, az öt dárdanyélre kifeszítik palástjaikat,
hogy sátor alakul belőle és abba lefeküsznek nyugodni. <span class=
"pagenum"><a name="Page_277" id="Page_277">-277-</a></span></p>
<p>A város kiváncsi népe körülfogja sajátságos sátorukat, eleinte
csak suttognak, azután hivogatják őket, majd merészen
szétválasztják a lepleket s kihívó szemérmetlen szókat intéznek
hozzájuk.</p>
<p>Bar Noémi fölkelve nyughelyéből, kilépe a sokaság közé.</p>
<p>– Triton városa lakói, sokan vagytok-e itt e helyen?</p>
<p>A nép ráismert dörgő szaváról s ijedten tágíta kört az ifju
férfi számára.</p>
<p>Bar Noémi látta hullámzani a sokaságot a virágok terén: a hány
fő, annyi koszorú.</p>
<p>– Menjetek a többiekért és küldjétek őket ide, hogy hallják, a
miket beszélek.</p>
<p>A tér, a háztetők megnépesedtek lassanként, és akkor fölemelé
szavát Bar Noémi.</p>
<p>– Triton városa lakói, halljátok, a mit hallanotok kell! Az Úr,
az egyedül igaz Isten, a földek és tengerek ura mondja ezt
tinéktek. Öt tiszta férfi jött ma várostokba, hogy feltartsa az Úr
itéletét, mely végveszélyt mond reátok. Nem évek, csak napok vannak
számotokra hátra; mert betölté az időt bűneitek teljessége, s a
holdakat nem fogja senki számlálni. Vetkezzétek le a vétket, hogy
napjaitok sora meghosszabbuljon: hintsetek fürteitekre hamvat és
házaitok elé port, virágok és zöld levelek helyett, mert bizony
mondom, az Úr egyet int kezével és nem terem a földön sem virág,
sem zöld levél!</p>
<p>A nép hangosan kaczagott e szavakra. Az idegen nem tudja, hogy
mit beszél. Mi kár érte! Oly szép fiu, s oly esztelen; olyan erős
és oly hideg.</p>
<p>A vigadók tánczoltak és énekeltek s hódoltak a virágoknak, a mik
zöld ágon teremnek, és a hölgyek piros ajkain.</p>
<p>És ime, azon éjszakán, melyen Bar Noémi kiterjeszté átokerős
kezét, jött iszonyú zúgással a sivatag felől sötét felleg, számmal
ki nem mondható sáskafajok voltak összegomolyítva egy felleggé;
fekete, napot és csillagokat eltakaró gonosz tábor, mely a hová
leszállt a földre, elmult <span class="pagenum"><a name="Page_278"
id="Page_278">-278-</a></span> onnan fű és virág; és jöttek sebesen
mászva, erős hadsereg gyanánt, hosszú szőrű, barna hernyók, a mik
ellepték a fákat, a mik átmásztak a házak tetőin, a mik csoportosan
vándoroltak végig az utczákon, a hidakon, irthatatlan mennyiségben,
elleptek minden fát, minden bokrot, s tövig, földig rágtak mindent;
egy nap alatt olyan volt a egész tájék, mintha el volna perzselve;
pálmák koronátlanul, erdők pusztán, lombok fosztva, minden fű, fa
letarolva.</p>
<p>Csak ama vén olajfa maradt zölden, fényes, kövér leveleivel,
mely Bar Noémit és társait beárnyazta.</p>
<p>Harmadnap a felriadt nép ijedten futott a jövevények sátorához,
s esdekelve kérte az átokmondó ifjut, hogy fordítsa el országukról
az égnek im e csapását, ne éktelenítse el a földet.</p>
<p>Bar Noémi irgalmat érzett az elpusztított tájakkal s tenyerét ég
felé fordítva, rálehellt arra enyhén s még azon órában erős
szélvész jött nyugatról, mely fölsepré a sáskákat s egész
táborostól együtt belesodrá a tengerbe, ott vesztek el; egy
éjszakai dér megölte a fák hernyóit, mind elhulltak; fű, fa
kizöldült nemsokára ismét, s az emberek szíveiből elmult az első
ijedtség az első csapás szüntével.</p>
<p>A mily buján hajtott ki fű és virág, olyan buján tenyészett az
emberi vad szenvedély is a szívekben. Ismét rakott asztalhoz ült a
gazdag, a jövő év rovására dobzódott a renyhe szegény s kevély
büszkeségében Triton városának népe megtagadá az öt férfitól a
legsoványabb eleséget is, mely őröletlen magokból állt, s azt
követelték tőlük, hogy hagyják el városukat; ha senki sem meri őket
kiűzni onnan, kiűzi majd az éhség!</p>
<p>Bar Noémi haraggal nyujtá ki kezét másodszor, s még el sem
hangzott az átok ajkairól, midőn megzendültek az ég sarkai haragos
csattogással, a nagy kék égboltozat feketén elborult, a harsogó
villám lecsapott a földre, s a haragos égből öldöklő jégeső vágott
alá pusztító dühében, elpaskolva szerte az idők reményét, népek
büszke dölyfét! <span class="pagenum"><a name="Page_279" id=
"Page_279">-279-</a></span></p>
<p>A második csapás elrémíté boldog Oceania lakóit, siettek
áldozatuk zsengéit odahordani az öt igaz férfi elé, a kik nem
érintettek abból egyebet, mint az őröletlen gabonamagvakat, az Úr
tilalma volt azon, hogy valamit megegyenek, a mi a vétkező nép
tálaiban készült, fazekaiban főtt, kemenczéiben sült vala.</p>
<p>Az öt igaz férfi imájára megszünt az ég haragja, s a mint
sujtoló kezét visszavonta az Úr, újra visszatért a szívekbe az
istentagadó dölyf; a nők újra kifesték arczaikat, bearanyozták
szemöldeiket, fölvették üvegből szőtt köntöseiket s jártak az
utczán Istennel daczolva és gúnyolták az ifjakat, kik sátoruk alól
ki nem mozdultak csábító hizelgéseikre.</p>
<p>A tér közepén, melyen sátoruk fel volt vonva, állt egy roppant
nagy szökőkút, széles márvány medenczével, minden hajnalban és
alkonyatkor ott enyelegtek az ifjak szemei előtt e csába
tündéralakok, habfehér termetöket locsolva a meleg nyártól
langyított habokkal.</p>
<p>Bar Noémi eltakará piruló arczát előlük kezével, másik kezét
undorodó mozdulattal tartá feléjük; és ez a mozdulat volt az
átok.</p>
<p>Egy éjszakán megfordult az évszak rende: meleg hő nyárszak
derekán hideg, fagyasztó szél támadt, mely végigsüvöltött az
országokon s megfordítá rendes útjából a természetet. Hol jeget nem
láttak soha, a folyamra pánczél fagyott, s a megrettenő lakosok
látták az égből aláhullani az ismeretlen pelyheket, mik elleptek
erdőt, mezőt, utczákat és háztetőket, szemfödelet vonva az egész
földre.</p>
<p>Hah! hogy hallgatott el a vigalom egyszerre! A szokatlan csoda
napján az emberek magukba tértek, megbámulták a jeget, havat, a
csodálatos zúzmarát; másnap pedig szánokat készítettek és
csengetyűkkel nyargaltak végig a havas utczákon, víg dalokat
rikoltozva, a hideg ellen prémes öltönyeket vettek, a jégből
építettek átlátszó palotákat, a hóból készítettek czukros eledelt,
s kinevették az ég haragját. <span class="pagenum"><a name=
"Page_280" id="Page_280">-280-</a></span></p>
<p>Bar Noémi intésére elmult a harmadik csapás, a nap melegen
sütött újra, jég és hó elolvadt, vízzé lett, a föld újra kizöldült
megint.</p>
<p>A csapások harmadika sem javítá meg a népet. Kaczagták már az öt
ifjut, s még ők hívták fel Bar Noémit, hogy tegyen még velök több
csodát, az élet úgyis oly unalmas ily egyformán!</p>
<p>Jaj a népnek, a hol már a gyermekek életunalomról szólnak!</p>
<p>Bar Noémi még egyszer szóla hozzájuk.</p>
<p>– Triton városa lakói, és ti, kik Oceania földén laktok,
halljátok és beszéljétek el egymásnak; ime bocsát reátok az Úr
kegyetlen csodát általam, hogy megtérjetek és megjavuljatok abban;
az első két napon megrontom a vizeket, a másodikban a földet, a
harmadikban a levegőt, hogy a mi élet volt eddig, az halál legyen
ezután; a mi anyai kebel volt eddig, legyen ezután sír gyomra.
Három hét alatt térjetek meg Istenhez, a ki jó a jóknak, de
irtózatos boszúálló a gonoszokra.</p>
<p>Az őrült nép kikaczagta jósszavait, s gúnynyal kiáltott rá
vissza:</p>
<p>– Tedd, a mit tudsz!</p>
<p>A nehéz átok legelébb a folyóvizeket érte. Valami apró zöld
bogár lepte el a folyamok felszínét vastagon, mely undorító szaggal
mérgezé meg azokat, minden állat, a mi azokból ivott, kínlódva
hullott rakásra, a halak felfordulva jöttek fel a víz színére, a
hab büzhödten hányta ki azokat kétfelől a partra; azután a fúrt
kutakban veszett meg a víz; íze elkezdett sós, keserű, émelygős
lenni, a szökőkutak sugarai elhomályosodtak az iszaptól, melyet a
föld alól hoztak magukkal, s minden víz elveszté friss hidegségét,
valami émelyítő lágymelegség rontá azt meg, hogy a szomju állatok
iszonyodva fúttak hozzá s halálos aggodalommal bőgtek fel az ég
felé. Több eszük volt, mint az embereknek. Ezek kaczagták a csodát;
ha a víz elromlott, annál édesebb volt a bor; minden ember bort
ivott hát, részegítő méregitalt, <span class="pagenum"><a name=
"Page_281" id="Page_281">-281-</a></span> még a nők és gyermekek
is. Az ember szíve kemény volt.</p>
<p>Szállt az átok másodízben a tápláló, élő földre; iszonytató
félelmében, az Úr kezét megérezve, elborzadt, elbágyadt a föld;
száraz, kemény repedések szaggatták meg fájó felszínét, s a belső
kín miatt kékes penész s terjedő sárga sömörök lepték el a
hantokat, a sziklákat és a fák síma kérgeit. Kór, nyomorék lett a
termő föld, fűbe, fába elterjedt szörnyű baja, az édes gyümölcsök
helyén soha nem látott pöffeteg, mérges gilva, undok üszögtestek
termettek, a gabona kalászában korommá vált az érett mag; a szőlő
elfonnyadt, összerohadt tőkéjén, a méztermő nádat sűrű moszatok
lepték el, a kenyéradó gyökerek gumói megbüzhödtek a föld alatt s
átkot termettek áldás helyett, beteg volt minden zöld növény az
Istennek átka miatt; csak az embernek nem fájt az. Oh, az
ember-szív kemény!</p>
<p>Harmadszor szállt az átok az éltető levegőre; sűrű átlátszatlan
gőzök szálltak alá a vidékre; feketén, barnán, sötéten. A nap nem
látszott ki abból, a nappal az éjszakához lett hasonló; a gonosz,
veszett köd szaga elülte a melleket, s rossz köhögést, fojtó
lélegzetet okozott. Az utczákon nem lehetett járni többé, a
falakról csorgott a nedves nyirok, s a nehéz sűrű fellegek, mik
máskor az égen jártak, az emberek feje fölött, most mind ott jártak
a földön, végiguszva az utczákon, áthömpölyögve a mezőkön, a
házakon: borzalom volt azt elnézni.</p>
<p>«Nosza sípok, nosza kürtök! most daloljon a ki tud! Hogyha ott
künn nem süt a nap, annál jobban ég a fáklya, hogyha felhő jár az
utczán, annál nyájasabb a pohár: hogyha oly rövid az élet, annál
jobban kell sietni; hogyha úgy is jön a halál, minden kéj, gyönyör
poharát fenékig ürítve találja.»</p>
<p>Ezt a gondolatot mondák Oceania minden házában, s az öt férfihoz
az olajfa árnya alatt senki sem ment Isten irgalmát keresni.</p>
<p>Bar Noémi elbusultan látta az őrült tombolást, a vesztébe
<span class="pagenum"><a name="Page_282" id=
"Page_282">-282-</a></span> vakon rohanó népet, s keservében gonosz
átkot monda rá.</p>
<p>– Minden, mi embernek kedves, legyen tinéktek rémület, az édes
legyen keserű, étel-ital méreg legyen, az álom legyen rémlátás, a
hol örömet kerestek, találjátok a bánatot, a csókból támadjon
fekély, a mosolygó ábrázatot verje meg undok kelevény, s a
gyönyörből támadjon utálat rátok!</p>
<p>És a midőn hét nap mulva a fellegek szétoszoltak s előjöttek
Oceania lakói, visszarettentek egymástól. Himlők, fekélyek rutíták
el az arczokat, orrok, ajkak eltüntek az ábrázatról, hajzat
kihullt, test összegörnyedt. Isten maga törlé le képmását azokról,
a kiket megbánt, hogy teremte.</p>
<p>Az ég pedig, mely e világrészt befedte, oly sápadt volt ezután,
olyan sárga; a kékszín eltüne róla, el a napnak ragyogása. Délben
is bele lehetett nézni annak sápadt tányérjába s megszámlálni a
foltokat benne.</p>
<p>Ám még ez sem volt elég.</p>
<p>Egyik embernek nem volt mit csúfolni a másikon. Mind egyforma
rútak voltak már, azt is el kelle feledni. A gúny még kiáltóbb vala
így; a dacz még irtózatosabb.</p>
<p>Pedig a házi állatok nem ismertek már gazdáikra, a szelidített,
szoktatott párás nép szökve hagyta el a városokat s kínzott
aggodalmas előérzettel menekült a hegyek felé. Az ebek és a kis
sárga énekes madárkák csoportonkint hagyták el a városokat s
siettek a havasok felé; ott is fogadást tettek egymás között, hogy
szólni nem fognak soha, az ebek nem ugatnak, a madárkák nem
énekelnek, nehogy megutált gazdáik értük találjanak menni.</p>
<p>Helyettük holló és farkas lepte el a városok kerületét. Ezek a
sírásó vadak ott tartottak nagy tanácsot, elhatározva egymást közt,
hogy osztozzanak meg az emberek örökségén?</p>
<p>Őket elérte rossz sorsuk. <span class="pagenum"><a name=
"Page_283" id="Page_283">-283-</a></span></p>
<p>Bar Noémi nyolczadizben emelte fel átkos kezét és monda, szomorú
hangon:</p>
<p>– Legyen halál…</p>
<p>S jött az idézett angyal, a szörnyű Malach-Hamovez angyal, azzal
a kétélű lángpallossal, mely seregeket öl, mely előtt nincs mélyen,
nincs magasan rejtve senki, és elkezdé szörnyű munkáját először a
kicsinyeken.</p>
<p>Egy napon eltünt minden élő bogár a föld szinéről. Mintha itt
volna az ősz, mely őket magával viszi.</p>
<p>Másnap a kigyók, teknősök jöttek elő oduikból, elveszni az
átkozott napfényen, ott elfeküdtek a városok kapui előtt.</p>
<p>Harmadnap lehullottak a légből a szárnyasok, a háztetőkről
aláfordultak meredve, az utczákat ellepék hulló testeikkel. A
farkasok látták társaikat a hollókat megdermedni, s nem volt hozzá
bátorságuk, hogy hulláikhoz nyuljanak, hanem odasereglettek mind a
városok kapuihoz, s féltükben ott üvöltöttek, mintha kérdenék az
embert: nincsen-e, ki segítséget adjon?</p>
<p>Negyednap az emlős állatok pusztultak el, ott nyújtózva az
emberek lábainál. Nem maradt élő a földön, csak az ember egymaga és
az ősvilági szörnyek.</p>
<p>És még ez sem döbbenté meg őket! nem rémültek meg e szörnyű
egyedülléttől; – minden állat elveszett már, csak ők és bálványaik
éltek.</p>
<p>Még lett volna idő, még voltak napjaik hátra. Még nem mondá ki
rájuk Isten legrettentőbb itéletét. Bevárták azt.</p>
<p>A halál gyászangyala elkezdte szörnyű munkáját a lelkét
megtagadó fajban. Valami iszonyú betegség járt városokról
városokra, az emberek elhullottak segélytelen, menthetlenül; egy
rövid óra véget vetett az életnek, ma ifju és büszke alak, holnap
csendes fekvő halott. A sír több volt már, mint a ház s az élők nem
elegen eltemetni a holtakat.</p>
<p>Egy jajkiáltás volt az egész ország! Tartományról tartományra
<span class="pagenum"><a name="Page_284" id=
"Page_284">-284-</a></span> szállt a sirás. Az emberek fetrengve
hevertek a porban.</p>
<p>Miért porban? Porban lakik-e az Isten? Nem égben kell-e őt
keresni? Ah, ők nem nézhettek oda fel, nekik csak bálványaik
számára voltak imáik. Azt mondák: ezek a mi Isteneink. Mi őket
emeltük magunk fölé! És senkinek sem volt bátorsága, hogy megmondja
nekik: szálljatok le az oltárokról, ti föld csodaszülöttei, a többi
pornál rosszabb por, s adjatok helyet az Istennek, a ki egyedül
Úr!</p>
<p>E helyett a félelem és irtózat ádáz kétségbeesésében dühösen
rohantak az olajfa ifjaira s méregbe mártott fegyverekkel
fenyegeték Bar Noémit, a minden rossz okozóját, halált ordítva
fejére.</p>
<p>– Nyolcz csapásra meg nem tört nép! im érezd a kilenczediket!
kiálta az Isten haragjának küldötte s lábával az álló földet
megdobbantá.</p>
<p>És im a kemény föld reszketni kezde az ádáz tömegek lábai alatt.
Elébb csak mint távoli szélzúgás hallatszott a mélységből; majd
mintha óriás szekér gördülne végig ott alant, megrázva a palotákat,
a mik ott fenn építve vannak.</p>
<p>Irgalmas ég és föld!</p>
<p>Valami haragos szellem, a ki oda alant lakik, ki akar börtönéből
törni, s megrázza a föld alapját, összetöri a hegyeket s szikláikat
aláveti a síkságra.</p>
<p>A föld szine, mint a tenger, úgy hullámzik; a legnagyobb
őspálmafák koronáikkal jobbra-balra csókolják az ingó földet, és a
tornyok és a bástyák kettétörve omlanak le.</p>
<p>Ki tartja meg az aranyos palotákat? Ezer oszlop jobbra-balra
dűlve omlik. A büszke arany kúp utána hull, eltemetve lakosait; a
kapuk óriás koczkái a földre le vannak vetve, a bolthidak az utczák
felett cserepekben feküsznek a romok között. Por és cserép, a mi
dics és ragyogvány volt! <span class="pagenum"><a name="Page_285"
id="Page_285">-285-</a></span></p>
<p>A bálványok templomaiba futó népet a romok zuzták agyon, a
mámor-ittas bacchanaliák házai eltemették titkaikat, a gyönyörök
búvhelyein ott veszett a vétkező.</p>
<p>A nép megrémülve futott a Triton bálvány elé, ki minden
bálványok feje volt.</p>
<p>A templom nyolcz fala szétomolva feküdt a téren, az ezüstből
öntött bálvány felfordulva, arczczal a földre borulva. Az élő
bálvány maga pedig ott ült trónusában, most is oly mozdulatlanul,
miként máskor, csak nagy kerek rémszemei látszottak forogni
agyában, mintha bámulnák a napot, mely oly régen el volt tőlük
zárva.</p>
<p>A nép odaveté magát a szörnyeteg lábaihoz. Kezeiket fejükre
kulcsolva, s üvöltve kiáltának hozzá:</p>
<p>– Oh Triton, segíts!</p>
<p>A szörnyeteg maga is érzé lábai alatt reszketni a földet, s ott,
a hol baloldalán a pikkelybőr alatt meglátszott a szív lassú
dobbanása, az idegen félelemtől elkezde sebesebben lüktetni, s a
szörny felállott helyéből, az égre emelve iszonyú fejét magasan;
mint egy torony úgy állt a nép között.</p>
<p>A bálványimádók ujjongva kiáltának:</p>
<p>– Hah! a Triton-isten felállt! A Triton meghallá szavainkat! A
Triton harczolni fog az idegen Isten ellen! Most mutasd meg
arczodat idegen Isten és remegj a Triton előtt, kinek termete hat
öl magas és keze erősebb, mint a villám.</p>
<p>E káromkodás elhatott az öt igaz férfi sátoráig. Akkor Bar Noémi
szétszedeté a sátort; palástjaikat magukra vették az ifjak, a
dárdáikat kezeikbe s megindulának merészen, hogy a Triton hivására
megjelenjenek a mindenható egy Isten nevében.</p>
<p>Ott megállíták őket a papok a csodaszörny színe előtt, s
mondának nekik:</p>
<p>– Im a Triton-isten felállt a mi védelmünkre és kinyujtá erős
kezét és megnyitá száját, melynek hangja erősebb a mennydörgésnél.
Ti idegen átoktevők, boruljatok <span class="pagenum"><a name=
"Page_286" id="Page_286">-286-</a></span> előtte porba, vagy
várjátok magatokra haragját, mely titeket Isteneitekkel együtt
elront!</p>
<p>Bar Noémi szivében emberfölötti lelkesülés lángjai kezdtek
hevülni. Körüle álltak ezernyi ezer csoportok, előtte az éktelen
óriás-csoda.</p>
<p>És ő szóla mindazokhoz messzire eldörgő hangon:</p>
<p>– Por lakói, por imádói! Kiket sem áldás, sem átok, sem a jó,
sem a rossz napok meg nem javítottak. Legrútabb férgei a földnek!
Im én elbocsátom a tizedik csapást reátok, hogy ne legyen, a kihez
imádkozzatok többé. Tehetetlen szörny, förtelmes csoda, hajolj meg
annak nevére, a ki tégedet alkotott, s ki téged ismét összetör; s
térj meg a te uraidhoz, a porok férgeihez.</p>
<p>Ezt mondva, megcsóválta feje fölött nagy zúgással az éles kópját
s elhajítá azt a szörnyetegre.</p>
<p>A kopja süvöltve repült a papok fejei felett, s ott, hol a
szörny bal oldalán a szív lüktetése látszik a pikkelyes kemény
bőrön, átfurta azt s rendülve megállt szívében.</p>
<p>A bálványszörny rettenetes ordítással bukott arczra, fekete vért
okádva eltátott torkán, s farkával paskolva a földet, s körmeivel
feltépve a rakott köveket maga körül.</p>
<p>A nép első rémületében Bar Noémi és társai kimenekültek a
sokaságból, s midőn eszökbe jutott amazoknak, hogy a bálvány
megölőjét üldözzék, az Úr megrepeszté a földet szélesen a futók és
üldözők közt, s kék lángokat támaszta a mélyből és fojtogató
pokolfüstöt.</p>
<p>Az öt férfi épen jutott el a tizenegy havas között fekvő
hazájába. Bar Noémire nagy öröm várt megérkezése napján. Neje fiat
szült neki, apjához, anyjához hasonlót.</p>
<p>És ez nagy vigasztalás volt a többi választott népnek is, mert
ez által adá tudtul az Úr, hogy a hol ártatlan csecsemő született e
napon, az a föld nem veszhet el haragja miatt.</p>
<p>A vének vénje megérté Bar Noémi ajkairól a történteket, a
betöltött csapásokat. A tizenegy havas között semmit sem éreztek
azokból: itt meleg nyár, vidám nap honolt, <span class=
"pagenum"><a name="Page_287" id="Page_287">-287-</a></span> tiszta
lég, zöld mezők, vidám patakok, itt élt és örült létének a légben
tánczoló bogártól az emlős állatig minden, s áldás volt fűben és
fában.</p>
<p>A vének véne, megtudva a legrosszabbat az öt férfitól, elrendelé
hiveinél, hogy kik a völgyekben laknak, mind szedjék fel
legféltettebb javaikat, hajtsanak el magukkal minden élő állatot, s
vonuljanak fel a magas hegyek közé, oda építsenek hajlékot. Az
égnek majd gondja lesz rá, hogy az örökhó elmuljon onnan, s helyet
adjon fűnek, fának, a mi embert véd és táplál.</p>
<p>A Triton még azután három napig kinlódott kapott sebében, a míg
megbirt halni, s ezredéves életét elvérzette ott a porban. Három
napig hallatszott rémordítása egyik hegyláncztól a másikig, mint
egy tartós menydörgés, s e rémszóra előjöttek oduikból a föld többi
ősszörnyei: a barlanglakó alvilági csodák, miket
csontmaradványaikban bámul most a késő világ; a rengő föld
kizavarta őket sok százados álmaikból, s előjöttek idomtalan
alkatukkal, szarvas, agyaras fejükkel, pánczélos sötét testükkel
rémíteni a világot.</p>
<p>«Meghalt a Triton-isten, nincs többé Isten a földön! ez őrült
kiáltás hangzott végig az országban. Csak a havasok Istene él még.
Menjünk rajta, öljük meg azt is! Ő se legyen!»</p>
<p>És az ádáz milliók fegyvert fognak kezeikbe, hogy megtámadják az
Istent! az ezernyi rémállatok fogaikat, szarvaikat köszörülték, s
csörtetve rontottak a havasok ellen, a mammuthok utat törtek az
őserdőkön keresztül, hogy eltiporják a havasok nemzedékét.</p>
<p>Egy égostromló kiáltás viszhangzott a messze földön, minden
megbomolni látszott, még a fák és füvek is az éggel harczolni
kezdtek; a pálmafák levelei kimeredtek egyenesen, fel az égre, mint
szál kardok, s minden fű és falevél hegyét mutatta fölfelé. Az
ingatott, rázott ormok meghasadtak hegyeiken, s eddig nyugodalmas
bérczek tűzokádó ajakkal szólaltak meg az ég ellen, lángot és égő
<span class="pagenum"><a name="Page_288" id=
"Page_288">-288-</a></span> köveket hajigálva a magasba istentelen
lázadással; a föld száz helyen megrepedt, s büdös mocsárt, fekete,
undok iszapot okádott ki önmagára; az erdők lángba borultak s
vérszínre festék az eget…</p>
<p>Csak a havasok bérczei maradtak most is fehéren és
nyugodtan.</p>
<p>Midőn a lázadt milliók hada, s a szörnyek rémalakjai megrohanták
a megtagadott Isten földét, körülfogta azt egy villámterhes felhő,
melynek csattogása felülmulta a rémek csatazaját, mely lobogó
nyilaival szórt rettentő halált az ég ellen támadt népre, s verte
azt tűzostorával három nap és három éjjel.</p>
<p>A belül lakozó nép imádkozott és magasztalá az Istent nyugvó
hajlékai alatt, csak messziről hallgatá a rettentő csaták
zaját.</p>
<p>Harmadnap elnémult minden.</p>
<p>A felhők eloszoltak a légben, s a mint a havasok lakói
széttekintének ormaikról, egy sík tenger terült körülöttük; –
csendes, néma víztükör, melynek messze láthatárával a puszta lég
érintkezett… hegyek, völgyek, tartományok, hova lettek? hova
tüntek?…</p>
<p>Maga a tizenegy havas is hullámokkal volt körítve s tizenegy
szigetté vált. Együtt, egy tömegben mind több ezer lábnyival alább
sülyedtek csendesen; a melegebb alsó légkör leolvasztá ormaikról az
örökhó rétegeit, s ottan támadt új élet és új tenyészet. A legelső
tiszta folton, mely a hó alól kibarnult, az Isten dicsőségére, a
szabadulás emlékére egy hársfát ültetett Bar Noémi, annak árnya
alatt építette fel gunyhóját, s mennél nagyobb lett a lombsátor,
annál nagyobb lett a család, s az Isten áldása rajta.</p>
<p>E tizenegy hegy csoportja a Canári szigeteké.</p>
<p>A nagy Oceaniából csak a hegyek maradtak meg.</p>
<p>Alkotásuk, partjaik tanuskodnak róla, hogy e szigetcsoport csak
egy elmerült világnak emlékül megmaradt vége. <span class=
"pagenum"><a name="Page_289" id="Page_289">-289-</a></span></p>
<p>Későbbkori fölfedezőik csodálkozva tapasztalák, hogy e félreeső
szigeteken egy saját népfaj lakik; alakjára szebb, erősebb, mint az
ismert nemzetek. Szabad lelkű és erényes; egy láthatlan Istent
imádó, szerelmében szűz, életmódjában egyszerű és sorsával
elégedett. Halottjait bebalzsamozva rakja el sírüregekbe, mert a
feltámadásra vár s művészetet, irást ismer, a mi máshoz nem
hasonlít.</p>
<p>E szigetcsoportnak csendes, boldog emberein kívül, van még két
csodás lakója: az ebek és a sárga verebecskék.</p>
<p>Különös, hogy azon helyen mind e két állatfaj néma. Mintha most
is fogadásuk kötné őket, hogy nem fognak megszólalni Oceania
földén.</p>
<p>Ha pedig kihozzák őket onnan, hangjaikat visszakapják. A kis
canári madárkák, e szelid, kedves, játszi éneklők innen jőnek, ez
eredeti hazájuk.</p>
<p>Nálunk ismét oly szépen, oly szerelmesen tudnak énekelni, mint
hajdan a Triton buja városában, s nem egy ábrándozó szív andalog el
dalaikon, és nem tudja, hogy mit érez?</p>
<p>A Bar Noémi ültette hárs most is áll még a ferroi szigeten,
melyről a földtudósok az első délkört számítják; százhatvan láb
körülete a két ezredévet élt szent fának, s lombjai alatt egy egész
nemzedék pihen. Mint az utazók beszélik, e fa lombjai szivják
magukhoz a levegőég gőzeit, s cseppekben hullatják alá a földre, a
vízszegény szigetet úgy öntözve napról-napra. A lakosok most is
szent fának tartják azt.</p>
<p>Európa és az új világ között most egy nagy üres
tengervégtelenség terül, akárki tekintsen oda, nem tagadhatja meg,
hogy ott egy egész világrész hiányzik.</p>
<p>Plato leirta azt, Solon megénekelte, az arabok regéket mondanak
róla, a carthagóiak megtiltották felőle beszélni, mert igaz volt
létezése.</p>
<p>Most vitorlák repülnek fölötte.</p>
<p>De gyakran, midőn szélcsend van a tengereken, midőn <span class=
"pagenum"><a name="Page_290" id="Page_290">-290-</a></span> a
mélázó természet elábrándoz a multakon, a melegtől átfült légben
megjelennek a csodás tünemények a hajós szemei előtt: a sáppadó
láthatáron paloták és városok képei emelkednek föl, tornyaikkal
aláfelé fordítva, pálmaerdők koronáikkal lefelé. Csodás, nagyszerű
alakok, a minők már nem léteznek, merészen halmozott csarnokok
utánozhatlan művei ott libegnek, ott változnak a bámuló szemei
előtt, míg egy támadó szellő szét nem fuvalja azokat s a lengő hajó
körül nem látszik más, csak a végnélküli tenger…</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Lásd Alexander ad
Alexandro IX. könyvében 21-dik fejezet.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> China neve a
bennszülötteknél.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Φιλος τῖος δεοῖς
νικητἠς ἐπιφανὴς, τυράννωνἕχϑρος, σατραπὴς μεγισατων τῆς περσικῆς
ἃρχων δυναμεως… Theophilakt.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Persa hitregei
angyal.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Cserei Mihály:
Erdély története.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Mambrius
Rosæus.</p>
</div>
</div>
<hr class="chap" />
<p><span class="pagenum"><a name="Page_291" id=
"Page_291">-291-</a></span></p>
<h2>TARTALOM.</h2>
<p class="center">DÉLVIRÁGOK.</p>
<ul class="TOC">
<li>Az utolsó tengeristen <span class="ralign"><a href=
"#Page_1">1</a></span></li>
<li>Kelet királynéja <span class="ralign"><a href=
"#Page_13">13</a></span></li>
<li>Tsong-Nu <span class="ralign"><a href=
"#Page_70">70</a></span></li>
<li>Perozes <span class="ralign"><a href=
"#Page_85">85</a></span></li>
<li>Hyppona romjai <span class="ralign"><a href=
"#Page_112">112</a></span></li>
<li>Solimán álma <span class="ralign"><a href=
"#Page_153">153</a></span></li>
<li>A láthatlan csillag <span class="ralign"><a href=
"#Page_167">167</a></span></li>
<li>Az utolsó czigányország <span class="ralign"><a href=
"#Page_199">199</a></span></li>
<li>Kincses Abdul és gyáva Izmál <span class="ralign"><a href=
"#Page_209">209</a></span></li>
</ul>
<ul class="TOC">
<li>OCEANIA <span class="ralign"><a href=
"#Page_221">221</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_17">17</a></td>
<td>pu ztákról érkezőkkel</td>
<td>pusztákról érkezőkkel</td>
</tr>
<tr>
<td class="tdr"><a href="#Page_22">22</a></td>
<td>O rabolta el</td>
<td>Ő rabolta el</td>
</tr>
<tr>
<td class="tdr"><a href="#Page_25">25</a></td>
<td>Orömestebb mennék</td>
<td>Örömestebb mennék</td>
</tr>
<tr>
<td class="tdr"><a href="#Page_45">45</a></td>
<td>hangon válaszolt;</td>
<td>hangon válaszolt:</td>
</tr>
<tr>
<td class="tdr"><a href="#Page_121">121</a></td>
<td>Onnek édes anyja</td>
<td>Önnek édes anyja</td>
</tr>
<tr>
<td class="tdr"><a href="#Page_121">121</a></td>
<td>Ont igen</td>
<td>Önt igen</td>
</tr>
<tr>
<td class="tdr"><a href="#Page_121">121</a></td>
<td>On boszúmra</td>
<td>Ön boszúmra</td>
</tr>
<tr>
<td class="tdr"><a href="#Page_178">178</a></td>
<td>«Mit látsz? kérdé</td>
<td>«Mit látsz?» kérdé</td>
</tr>
<tr>
<td class="tdr"><a href="#Page_187">187</a></td>
<td>sem hiányzik.</td>
<td>sem hiányzik.»</td>
</tr>
<tr>
<td class="tdr"><a href="#Page_211">211</a></td>
<td>Halál reátok!</td>
<td>Halál reátok!»</td>
</tr>
<tr>
<td class="tdr"><a href="#Page_234">234</a></td>
<td>asszonynek valók</td>
<td>asszonynak valók</td>
</tr>
<tr>
<td class="tdr"><a href="#Page_234">234</a></td>
<td>a cathagóiak</td>
<td>a carthagóiak</td>
</tr>
<tr>
<td class="tdr"><a href="#Page_234">234</a></td>
<td>Űgy hát</td>
<td>Úgy hát</td>
</tr>
<tr>
<td class="tdr"><a href="#Page_270">270</a></td>
<td>Orüljetek</td>
<td>Örüljetek</td>
</tr>
<tr>
<td class="tdr"><a href="#Page_282">282</a></td>
<td>világrészt b fedte</td>
<td>világrészt befedte</td>
</tr>
<tr>
<td class="tdr"><a href="#Page_282">282</a></td>
<td>Oket elérte</td>
<td>Őket elérte</td>
</tr>
</table>
</div>







<pre>





End of the Project Gutenberg EBook of Délvirágok; Oceánia, by Mór Jókai

*** END OF THIS PROJECT GUTENBERG EBOOK DÉLVIRÁGOK; OCEÁNIA ***

***** This file should be named 56525-h.htm or 56525-h.zip *****
This and all associated files of various formats will be found in:
        http://www.gutenberg.org/5/6/5/2/56525/

Produced by Albert László from page images generously made
available by the Google Books Library Project


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
